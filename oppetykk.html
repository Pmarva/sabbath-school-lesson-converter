<!DOCTYPE html>
<html xmlns="http://www.w3.org/1999/xhtml">
	<head>
		<meta charset="utf-8" />
		<title>_ppet_kk_2022-03</title>
		<link href="_ppet_kk_2022-03-web-resources/css/idGeneratedStyles.css" rel="stylesheet" type="text/css" />
	</head>
	<body id="_ppet_kk_2022-03" lang="et-EE">
		<div id="_idContainer000" class="Basic-Text-Frame">
			<p class="N-dal-Pealkiri ParaOverride-2"><span class="CharOverride-1">Täiskasvanute hingamispäevakooli õppetükid</span></p>
			<p class="N-dal-Pealkiri ParaOverride-2"><span class="CharOverride-2">Gavin Anthony</span></p>
			<p class="Tekst ParaOverride-3"><span class="CharOverride-3">SULATUSTIIGLIS <br />KOOS KRISTUSEGA</span></p>
		</div>
		<div id="_idContainer001" class="Basic-Text-Frame">
			<p class="P-ev-Jooned ParaOverride-4"><span class="CharOverride-4">Nimi</span></p>
			<p class="P-ev-Jooned ParaOverride-4"><span class="CharOverride-4">Aadress</span></p>
			<p class="P-ev-Jooned ParaOverride-4"><span class="CharOverride-4">Telefon</span></p>
		</div>
		<div id="_idContainer002" class="_idGenObjectStyleOverride-1">
			<p class="LK-Num" lang="en-GB"><span class="CharOverride-5" lang="et-EE">juuli • august • september 2022</span></p>
		</div>
		<div class="_idGenObjectLayout-1">
			<div id="_idContainer003" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/HP_kooli_logo.png" alt="" />
			</div>
		</div>
		<div id="_idContainer004" class="_idGenObjectStyleOverride-1">
			<p class="P-ev-Mõtle ParaOverride-4"><span class="CharOverride-6">Originaali pealkiri:</span></p>
			<p class="Tekst ParaOverride-4"><span class="CharOverride-1">In the Crucible with Christ</span></p>
			<p class="Tekst ParaOverride-4"><span class="CharOverride-1">Gavin Anthony</span></p>
			<p class="P-ev-Mõtle ParaOverride-4"><span class="Italic CharOverride-1">© Seitsmenda Päeva Adventistide Peakonverents. Kõik õigused kaitstud.</span></p>
			<p class="P-ev-Mõtle ParaOverride-4"><span class="Italic CharOverride-1">Ühtki osa Täiskasvanute hingamispäevakooli õppetükist ei või üksikisik ega üksus toimetada, ümber teha, muuta, kohandada, tõlkida, paljundada või kirjastada ilma SPA Peakonverentsi eelneva kirjaliku loata. SPA PK volitab divisjonide ametnikke korraldama Täiskasvanute hingamispäevakooli õppetükkide tõlkimist vastavate juhtnööride kohaselt. Tõlgete ja nende publikatsioonide autoriõigus jääb Peakonverentsile. „Seitsmenda päeva adventistid“ ja „adventistid“ ning leegiga logo on SPA PK registreeritud kaubamärgid ja neid ei või kasutada ilma Peakonverentsi eelneva loata.</span></p>
			<p class="P-ev-Mõtle ParaOverride-4"><span class="Italic CharOverride-1">Täiskasvanute hingamispäevakooli õppetükid valmistab ette Seitsmenda Päeva Adventistide Peakonverentsi alluvuses olev täiskasvanute hingamispäevakooli õppetükkide osakond. Õppetükkide ettevalmistamist suunab otseselt hingamispäevakooli väljaannete nõukogu, mis on hingamispäevakooli õppetükkide kirjastaja&#160;– Peakonverentsi Administratiivkomitee (ADCOM)&#160;– alakomitee. Trükitud õppetükid kajastavad ülemaailmse hindamiskomitee poolset osa ja hingamispäevakooli kirjastusnõukogu heakskiitu ega esinda seega ainuliselt või tingimata autori(te) kavatsust.</span></p>
			<p class="P-ev-Mõtle ParaOverride-4"><span class="CharOverride-7">Tõlge: AKEL 2022</span></p>
			<p class="P-ev-Mõtle ParaOverride-4"><span class="CharOverride-7">Tõlkija: Mall Kaaver</span></p>
			<p class="P-ev-Mõtle ParaOverride-4"><span class="CharOverride-7">Toimetaja: Ly Kaasik</span></p>
			<p class="P-ev-Mõtle ParaOverride-4"><span class="CharOverride-7">Küljendus: Kaile Tuvi</span></p>
			<p class="P-ev-Mõtle ParaOverride-4"><span class="CharOverride-7">Kaaned: Justinen Greative Group</span></p>
			<p class="P-ev-Mõtle ParaOverride-4"><span class="CharOverride-7">Trükitud Euroopa Liidus</span></p>
		</div>
		<div id="_idContainer005" class="_idGenObjectStyleOverride-1">
			<p class="P-ev-Pealkiri">Sissejuhatus</p>
			<p class="P-ev-Kuup-ev">Ristilöödud Looja</p>
			<p class="Tekst">„Kõik on tekkinud tema läbi ja ilma temata ei ole tekkinud midagi“ (Jh 1:3)</p>
			<p class="Tekst">Tema, Jeesus, on teinud „kõik“ ja ometi räägib Pühakiri, et „Jeesus nuttis“ (Jh 11:35). Looja nuttis? Enamgi, Jeesus „oli põlatud ja inimeste poolt hüljatud, valude mees ja haigustega tuttav“ (Js 53:3). Looja, valude mees, hüljatud, põlatud? Ja kord kisendas Ta: „Mu Jumal, mu Jumal, miks sa mu maha jätsid?“ (Mt 27:46). </p>
			<p class="Tekst">Kuidas nii? Sellepärast, et Jeesus, meie Looja, oli ühtlasi meie Lunastaja. Kuna Ta oli lunastaja, oli Ta ristilöödud Jumal – Looja, kes sai inimeseks, kannatas inimesena puudust ja raskusi ning kelle elu lõppes rooma ristil rippudes. </p>
			<p class="Tekst">Looja, kelle „sees meie elame ja liigume ja oleme“ (Ap 17:28), kannatas seega inimesena niisugusel viisil, nagu keegi meist pole kannatanud. Me kogeme ainult omaenda haigusi, omaenda valusid; ristil „võttis ta enese peale meie haigused ja kandis meie valusid“ (Js 53:4) – koges kõiki meie kannatusi. Tegemist on hämmastavaima nähtusega terve maailmaruumi ajaloos.</p>
			<p class="Tekst">Järgmiste kuude jooksul püüame enda kohal kõrguva ristilöödud Jumala taustal saada paremini aru arusaamatust: enda kannatustest, kristlaste kannatustest – nende kannatustest, kes on pühendanud oma elu Kristusele. Me ei väida, nagu oleksid meil kõik vastused (ega isegi mitte palju vastuseid); küll aga väidame, et „Jumal on armastus“ (1Jh 4:8) ja olenemata sellest, mis juhtub, saame ikka usaldada Jumalat ning kasvada kõigi sündmuste kaudu armus, olgu see protsess kui valulik tahes.</p>
			<p class="Tekst">Sellel veerandaastal õpime Jumala Sõna. Vaatame, kuidas teised meiesugused lihast ja verest inimesed, kes küll usust pakatasid, seisid ikkagi silmitsi meeleheite, reetmise, pettumuse, kaotuste, ebaõigluse ja teotamisega (kas kõlab tuttavalt?). Kuidas nad toime tulid? Mida nad õppisid? Mida nende eeskuju meile õpetab? </p>
			<p class="Tekst">Kui jälgime neid inimesi, nende kogemusi, nende võitlemist ja usu proovilepanekut (mis sarnanevad paljuski meie katsumustega), peame neid alati nägema Kristuse risti taustal. Meil tuleb alati meeles pidada, et millega kellelgi iganes rinda pista tuli, läks meie Looja ja Lunastaja Jeesus Kristus läbi hullemast. </p>
			<p class="Tekst">Meie Jumal on kannatav Jumal. Isegi Albert Camus, vaevalt kristlane, adus omamoodi risti tähendust ja seal kannatavat Jumalat, kui kirjutas: „Kolgata öö on inimajaloos nii tähtis ainult sellepärast, et selle varjudes hülgas jumalus oma tavapärased privileegid ja jõi viimse tilgani meeleheitega segatud surmapiina.“ – Albert Camus, „The Rebel“ (New York: Vintage International, 1991), lk 33. Või, nagu Ellen White kirjeldas: „Rist ilmutab meie tuimadele meeltele, millist valu on patt oma ilmnemise algusest peale Jumala südamele tekitanud.“ – „Kasvatus“, lk 263. </p>
			<p class="Tekst">Meie õppevihik ei tegele teodiikega, Jumala puhtakspesemisega kurjuse olemasolu probleemist. Selle asemel, nagu juba öeldud, püüavad seekordsed õppetükid aidata meil läbi minna vältimatutest kannatustest, millega puutume kõik kokku maailmas, kus patt tuleb sama lihtsalt kui hingamine. Proovime näidata, et valu, kannatus ja kaotused ei tähenda, nagu oleks Jumal meid maha jätnud; need tähendavad ainult seda, et usklikenagi saame osa pattulangenud inimsoo ühisosast. Vahe teeb sisse Jeesus ja Tema pakutav lootus. Selle tõttu märkame mõtet ja sihti mõttetuna ja sihituna näivas ning võime endalegi arusaamatul moel ikka usaldada tõotust, „et kõik tuleb heaks neile, kes Jumalat armastavad“ (Rm 8:28, NKJV) – Jumalat, kes lõi küll kõik, kuid ka kannatas kõigiti (ja seepärast me Teda armastamegi). </p>
			<p class="Tekst"><span class="Italic">Selle veerandaasta põhiline panustaja Gavin Anthony kasvas üles Sri Lankal </span><span class="Italic">misjonäri lapsena. Ta töötas pastorina Inglismaal ja oli Islandi liidu </span><span class="Italic">esimees ajal, mil ta need õppetükid kirja pani.</span></p>
			<p class="N-dal-Kuup-ev">1. õppetükk: 25. juuni – 1. juuli</p>
			<p class="N-dal-Pealkiri">Karjase sulatustiigel</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle </span><span class="N-dal-Kirjakoht">nädala õppeaine:</span> Ps 23; Rm 12:18–21.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„… tema kosutab mu hinge. Ta juhib mind õiguse rööbastesse oma nime pärast“ (Ps 23:3).</p>
			<p class="Tekst">Sophie nõjatus vastu magamistoa ust ja vajus põrandale. Pisarad tungisid silmi ja kõigest hetk hiljem hakkas ta nuuksuma. „Kuidas ta võis? Kuidas?“ Sophie oli just saanud südantlõhestava sõnumi. Keegi, keda ta pidas oma sõbraks, keda ta austas ja usaldas, levitas tema kohta kohutavat laimu selleks, et rikkuda tema maine ja töö, mida ta tegi. Naine haaras voodilt Piibli ja märkas järsku, et talle vaatavad vastu väga tuttavad sõnad: „… tema kosutab mu hinge. Ta juhib mind õiguse rööbastesse oma nime pärast. Ka kui ma kõnniksin pimedas orus, ei karda ma kurja, sest sina oled minuga; su karjasekepp ja su sau, need trööstivad mind“ (Ps 23:3, 4).</p>
			<p class="Tekst">„Ei saa olla!“ pahvatas ta endamisi. Aga loogika tundus olevat möödapääsmatu. Selle psalmi Karjane juhtis oma lambaid õiguse radu pidi, kuid needsamad rajad looklesid ju ka pimedusevarjudes orgu. Kas oli võimalik, et Jumal kasutas tema sõbra valusat reetmist, seda pimedat orgu, et teda õigluses õpetada?</p>
			<p class="Tekst"><span class="Bold-teksti-sees">Pilk nädalale:</span> Millistel aegadel oled vaimulikult rohkem kasvanud – kas kergetel või rasketel aegadel?</p>
			<p class="N-dal-Valmistud"><span class="Italic">Selle nädala õppetükki õppides </span><span class="Italic">valmistud hingamispäevaks, 2. juuliks. </span></p>
			<p class="P-ev-Kuup-ev">Pühapäev, 26. juuni</p>
			<p class="P-ev-Pealkiri">Teejuhiks on Karjane </p>
			<p class="Tekst">„Issand on mu karjane, mul pole millestki puudust“ (Ps 23:1). </p>
			<p class="Tekst">Lastel paluti joonistada pilt Jumalast. Eranditult kõik joonistasid pildile kuhugi südame. Kui küsiti, miks, vastasid nad ühehäälselt, et Jumal on armastus. Nii lihtne see oligi.</p>
			<p class="Tekst">Lihtne on olla Jumalast ja Tema eesmärkidest heal arvamusel siis, kui kõik läheb hästi. Kui saame aga vanemaks ning elu muutub raskemaks ja keerukamaks, teiseneb pahatihti meie arvamus Jumalast. Muidugimõista ei muutu Jumal (Hb 13:8; Jk 1:17), vaid meie.</p>
			<p class="Tekst">Kuna Vana Testamendi aegsed inimesed tegelesid palju karjakasvatusega, kirjeldatakse 23. psalmis karjase kujundi kaudu seda, kuidas Jumal meie eest hoolitseb. Karjase sümboli abil viidatakse Jumalale nii Vanas kui ka Uues Testamendis. See on suurepärane kuvand, mis pole ajas kuigi palju muutunud. Enne 23. psalmi uurimist heidame pilgu sellele, kuidas Piibli erinevad kirjutajad mõtestavad Karjase tööd ja iseloomu.</p>
			<p class="P-ev-Loe">Mida saad Karjase kohta teada alljärgnevatest salmidest?</p>
			<p class="Tekst-joon">Js 40:11</p>
			<p class="Tekst-joon">Jr 23:3, 4</p>
			<p class="Tekst-joon">Hs 34:12</p>
			<p class="Tekst-joon">Jh 10:14–16</p>
			<p class="Tekst-joon">1Pt 2:25</p>
			<p class="Tekst">Nüüd avame 23. psalmi. Kuidas kannab Karjane oma lammaste eest hoolt?</p>
			<p class="Tekst-joon">Ps 23:2</p>
			<p class="Tekst-joon">Ps 23:3</p>
			<p class="Tekst-joon">Ps 23:4</p>
			<p class="Tekst-joon">Ps 23:5</p>
			<p class="Tekst-joon">Ps 23:6</p>
			<p class="P-ev-Loe">Mida tähendab sinu jaoks teadmine, et on Keegi, kes kannab sinu eest niimoodi hoolt? Kuidas kasutad seda kujutluspilti kellegi julgustamiseks, kelle oma pilt Jumalast on tema enda mistahes võitluste tõttu jäänud ähmaseks? </p>
			<p class="P-ev-Kuup-ev">Esmaspäev, 27. juuni </p>
			<p class="P-ev-Pealkiri">Asukohad teekonnal </p>
			<p class="P-ev-Loe">„Ta juhib mind õiguse rööbastesse [õigetel radadel, NRSV] oma nime pärast“ (Ps 23:3).</p>
			<p class="Tekst">Kujuta ette „õiguse radu“ (Ps 23:3), mis suunduvad su ees kaugusse. Sa ei näe lõppu, aga sa tead, et teekonna lõpus on kodu, Jumala eluase. Kui suunad pilgu endale lähemale, kas näed siis, kuhu need rajad viivad? Mõnda kohta näed selgesti, kuid osa teest varjavad täielikult suured või ohtlikud takistused. Mõnikord kaob rada mäeseljandiku taha. Mõnel teelõigul on kerge sammuda, teisel aga raske. Just sedamoodi rändas Iisrael Egiptusest tõotatud maale ja niisugune pilt avaneb ka selles psalmis. </p>
			<p class="P-ev-Loe">Leia 23. psalmist kohad, mida lambad läbivad Taaveti kirjelduses, kui nad lähevad teel Issanda kotta mööda õiguse radu.</p>
			<p class="Tekst">Miks nimetatakse neid radu „õiguse rööbasteks“ ehk „õigeteks radadeks“? Neljal põhjusel. Esiteks on need õiged teerajad, sest viivad õigesse sihtkohta – Karjase koju. Teiseks on need õiged teerajad, sest neid mööda minnes oleme koos õige isikuga – Karjasega. Kolmandaks on need õiged teerajad, sest need harjutavad meid olema õiged inimesed – Karjase sarnased. Neljandaks on need õiged teerajad, sest need annavad meie huulile õiged sõnad – kui saame õigeteks inimesteks, anname au Issandale. Need on „õiged rajad“ ehk „õiguse rööpad“, olgu minek kerge või raske. </p>
			<p class="Tekst">On oluline mõista, et kui Jumal meid juhib, et toimeta Ta lihtsalt saadetist sihtkohta. See on midagi palju enamat kui juhendamine ja kaitsmine. Sarnaselt paljude Piiblis leiduvate näidetega, kus Jumal oma rahvast juhtis (näiteks juhib Ta Aabrahami oma tõotuste abil või Iisraeli tule- ja pilvesambas), tähendab Jumala juhtimine alati oma rahva kasvatamist õiguses.</p>
			<p class="P-ev-Loe">Kui palju teadvustad sa endale seda, et Karjase põhieesmärk sinu elus on õigus? Kuidas muudavad katsumused su elu ja aitavad sul paremini peegeldada Kristuse iseloomu?</p>
			<p class="P-ev-Kuup-ev">Teisipäev, 28. juuni</p>
			<p class="P-ev-Pealkiri">Ootamatu kõrvalepõige 1: org</p>
			<p class="Tekst">„Ka kui ma kõnniksin pimedas orus, ei karda ma kurja, sest sina oled minuga; su karjasekepp ja su sau, need trööstivad mind“ (Ps 23:4).</p>
			<p class="Tekst">Oleks kena, kui õiguse rööpad lookleksid üksnes kargete ojade rohurikastel kallastel. Kuid Taavet maalib meie silme ette teistsuguse teekonna. Tema kirjeldatud rajad kulgevad ka sellises paigas, mida me õhinal ei külasta – tumedate varjudega orus! Teatud aastaaegadel on Iisraelis leiduvad vadid ja kuristikud üle ujutatud; tulv võib tulla ootamatult ja osutuda maruliseks. Nimetatud paigad on juba oma olemuselt kitsad, järskude külgedega, mis varjavad valguse. Seega loovad sõnad „pime org“ või „surmavarju org“ (1968) ettekujutuse „väga süngetest varjudest“ või „sügavast pimedusest“.</p>
			<p class="P-ev-Loe">Mõtle neile kordadele, mil oled olnud isiklikus „surmavarju orus“. Mis tunne oli? Kas kartsid, kuigi teadsid, et Karjane oli sealsamas? Millised piiblisalmid olid sinu jaoks tookord kõige väärtuslikumad ja miks?</p>
			<p class="Tekst">Mida sa arvad, kuidas lambad sellesse orgu sattusid? Kas arvad, et lambad läksid sinna omapäi, või juhtis Karjane neid sellist teed mööda? Selgita oma vastust.</p>
			<p class="Tekst">Elisabeth Elliot kirjutab: „Lammas, kes leidis ennast surmavarju orust, võis teha järelduse, et teda juhiti valesti. Kuid selleks, et ta õpiks olema kartmatu, oli tal vaja pimedus läbida. Karjane on endiselt temaga.“ – „Quest for Love“ (Grand Rapids, MI: Revell Books, 1996), lk 218.</p>
			<p class="P-ev-Loe">Oled sa kunagi tundnud, et sind on sellesse orgu „valesti juhitud“? Kuidas sa tol ajal Jumalasse suhtusid? Miks on Karjane sinu arvates valmis võtma riski, et me mõistame Teda vääriti, kui Ta lubab meil astuda pimedasse orgu?</p>
			<p class="P-ev-Kuup-ev">Kolmapäev, 29. juuni </p>
			<p class="P-ev-Pealkiri">Ootamatu kõrvalepõige 2: laud vastaste silma all</p>
			<p class="Tekst">„Sa katad mu ette laua mu vastaste silma all; sa võiad mu pead õliga, mu karikas on pilgeni täis“ (Ps 23:5). </p>
			<p class="Tekst">Oma elu jooksul puutume paratamatult kokku mõne vastasega. Kuidas nendega toime tulla? Oled sa kunagi lebanud öösel ärkvel, keeranud küljelt küljele ja mõelnud välja viise, kuidas maksta kätte neile, kes püüavad sind kahjustada või su tööd hävitada? Kristlasedki ei pruugi teada, kuidas vaenlastega toime tulla.</p>
			<p class="P-ev-Loe">Mis laadi vaenlasi on sul olnud? Kuidas oled käitunud nendega, kes on püüdnud kahjustada sind või neid, kellest hoolid? Kui hästi õnnestus sul ellu rakendada Kristuse sõnu (Mt 5:44) või Pauluse sõnu (Rm 12:18–21)?</p>
			<p class="Tekst">Ps 23:5 näitab Taavet meile üht huvitavat vaenlastega toime tulemise viisi. Tema sõnul varjutab nende ligiduse hoopis Jumala tegude vaatlemine tema heaks. Ja Jumal valmistab tema jaoks pidusöögi.</p>
			<p class="Tekst">Kultuuris, kus Taavet elas, oli kombeks, et kui pidusöögile tulnud lugupeetud külaline hakkas peosaali sisenema, võidis peremees ta pead õliga. Tegemist oli oliiviõli ja lõhnaõli seguga. Siis pandi külaline istuma toidust lookas laua taha; üks inimene ei suutnud kindlasti kõike pakutavat ära süüa.</p>
			<p class="P-ev-Loe">Kuidas aitavad Ps 23:5 nimetatud kolm asja (laud, õli, karikas) meil meeles pidada, mismoodi Jumal hoolitseb meie eest isegi siis, kui oleme orus? </p>
			<p class="Tekst">Paulus tuletab meelde, et „meil ei tule ju võidelda inimestega, vaid meelevaldade ja võimudega, selle pimeduse maailma valitsejatega, kurjade taeva&#173;aluste vaimudega“ (Ef 6:12). Osalt näeme oma vaenlasi ja osalt mitte. Kas meile meeldib või ei, kuid nad on meie ümber. Ometi ei saa keegi meilt röövida Karjase pakutut, kui oleme koos Temaga.</p>
			<p class="P-ev-Loe">Mõtle sellele, kuidas on Karjane sind kohelnud, kui oled vaenlastest ümbritsetud. Mida sa neis kordades näed, mis võimaldab sul olla tänulik sarnaste raskuste keskel?</p>
			<p class="P-ev-Kuup-ev">Neljapäev, 30. juuni</p>
			<p class="P-ev-Pealkiri">Teekonna kohta käiv tõotus</p>
			<p class="Tekst">„Ainult headus ja heldus järgivad mind kõik mu elupäevad ja ma jään Issanda kotta eluajaks“ (Ps 23:6).</p>
			<p class="Tekst">Kui oleme orus või ümbritsevad meid vaenlased, on meil kiusatus mõelda, et oleme üksi jäetud. Pahatihti on tunne, et Jumal pole palju teinud: kui Tema oleks aidanud, ei oleks me enda meelest sellisesse olukorda sattunud. Taavet näeb toimuvat aga ilmselgelt teisiti.</p>
			<p class="P-ev-Loe">Katsumuste kiuste toob Taavet Ps 23:6 välja kaks kindlat tõsiasja. Mis need on? (Vaata ka Ef 1:4; 2Pt 1:10; Hb 11:13–15.)</p>
			<p class="Tekst">Mõnes tõlkes öeldakse, et headus ja vankumatu armastus (Jumala lepinguline kohustus) „järgivad“ mind kõik mu elupäevad. Tegelikult on algne tegusõna jõulisema tähendusega ja see salm kõlab nii, et headus ja vankumatu armastus „jälitavad“ mind kõik mu elupäevad. (Tegemist on sama heebreakeelse tegusõnaga, mida kasutatakse sellistes salmides nagu 1Ms 14:14; Jos 10:19 ja <br />1Sm 25:29, kus „jälitamise/tagaajamise“ mõte tuleb väga selgelt esile.)</p>
			<p class="P-ev-Loe">Millise kujutluspildi loovad sinus sõnad, et headus ja vankumatu armastus „ajavad sind taga“? Mida tahtis Taavet sinu meelest Jumala kohta öelda, kui ta Jumala hoolt selliselt kirjeldas?</p>
			<p class="Tekst">Vaatamata sellele, kui sügav on org ja kui visad vastased, on väljaspool kahtlust Jumala headus ja vankumatu armastus ning tahe juhtida meid kuni meie teekonna lõpuni. Kui selline teadmine aitas Jeesusel vastu pidada Kolgata sündmuste käigus, siis tuleb ka meil need mõtted oma südamesse vajutada.</p>
			<p class="Tekst">On aga kordi, mil neil, kellest hoolime, on palju küsimusi. Taaveti kombel ei ole parim viis niisugustele küsimustele vastamiseks pikk teoloogiline kirjeldus selle kohta, mida Jumal teha suudab. Pigem, nagu Taavet Ps 23:6 näitab, võime tõde Jumalast esile tuua oma isikliku veendumuse jagamise kaudu.</p>
			<p class="P-ev-Loe">Milline sinu isiklik Jumala tundmise kogemus kinnitab ilmekalt, et Tema headus ja vankumatu armastus ajavad meid taga? Millise näite võid lisada Piiblist? Kuidas rääkida sellest kaasinimestele, kes kahtlevad Jumala kindlas hoolitsuses? Kuidas on rist sellise „jälitamise“ suurim näide?</p>
			<p class="P-ev-Kuup-ev">Reede, 1. juuli </p>
			<p class="Tekst"><span class="Bold-teksti-sees">Toetav</span><span class="Bold-teksti-sees"> mõte: </span>Loe Ellen G. White’i raamatust „Tunnistused kogudusele“ <br />4. kd peatükki „Misjonärid kodus“, lk 143, ja raamatust „Ajastute igatsus“ peatükki „Hea Karjane“, orig lk 476–484. </p>
			<p class="Tekst">„Neil, kes on lõpuks võidukad, saab usuelus olema kohutava kimbatuse ja katsumuste aegu, kuid nad ei tohi ära heita usaldust, sest kõik see on osa nende kasvatusest Kristuse koolis ning on vajalik kogu räbu kõrvaldamiseks. Jumala sulane peab kindlalt välja kannatama vaenlase rünnakud, tema kibedad mõnitused ja ületama takistused, mida Saatan ta teele püstitab…</p>
			<p class="Tekst">Kui sa aga vaatad jätkuvalt ülespoole, ja mitte allapoole oma raskustele, ei nõrke sa teel; näed varsti, kuidas Jeesus sirutab käe, et sind aidata, ning sul tuleb usalduslikult ulatada Talle oma käsi ja lasta Tal sind juhtida. Kui hakkad usaldama, muutud lootusrikkaks…</p>
			<p class="Tekst">Sa leiad Kristuses abi, kuidas vormida tugevat, tasakaalustatud, kaunist iseloomu. Saatan ei saa hävitada sellisest iseloomust särava valguse mõju… Jumal on meile andnud oma parima anni, oma ainusündinud Poja, et meid üles tõsta, õilistada ja muuta kohaseks kodu jaoks Tema kuningriigis, kattes meid oma iseloomu täiuslikkusega.“ – Ellen G. White, „Kuulutus noortele“, lk 63, 64. </p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Mil määral tajud, et „kohutav kimbatus ja katsumused“, mis su ellu tulevad, on tegelikult osaks su „kasvatusest Kristuse koolis“?</p>
			<p class="Küsimused-Aruteluks"><span class="P-ev-Loe">2</span>. Kuidas võib meie abi, lohutus ja julgustus olla orus kõndivate inimeste jaoks üheks Karjase viisiks viia nad kriisidest läbi? Mida saate kogudusena teha, et Issand kasutaks teid paremini hädasolijate aitamiseks?</p>
			<p class="Küsimused-Aruteluks"><span class="P-ev-Loe">3</span>. Rääkigu iga inimene klassis sellest, kuidas headus ja heldus on teda „jälitanud“. Mida saate kaasinimeste kogemustest õppida?</p>
			<p class="Küsimused-Aruteluks"><span class="P-ev-Loe">4</span>. Mõtle Kristuse elu viimastele tundidele tulekuumuses. Mida saad Piibli ja Ellen G. White’i kirjutatu (põhiallikaks „Ajastute igatsus“) põhjal esile tuua selle kohta, kuidas Jeesus suutis oma inimlikkuses vastu pidada? Mida võtta enda jaoks üle Tema eeskujust, kui tulekuumusse satume?</p>
			<p class="Lugu-Pealkiri">11 valduses </p>
			<p class="Lugu-Autor">Loo on kirja pannud Andrew McChesney.</p>
			<p class="Tekst---misjonijutt"><span class="CharOverride-1">Higi voolas mööda 11aastase Eduardo nägu, kui ta kuumal suvehommikul oma tänaval rulaga edasi-tagasi sõitis.</span></p>
			<p class="Tekst---misjonijutt"><span class="CharOverride-1">„Eduardo Ferreira dos Santos!“ hõikas ema. „Tule tuppa ja pese ennast enne sööki puhtaks.“</span></p>
			<p class="Tekst---misjonijutt"><span class="CharOverride-1">Higine ja hingeldav Eduardo suundus otse kööki, unustades pesemise, sest mõtles ainult söögile. Ta jättis tähele panemata elutoas istuva võõra, kes ootas küünte värvimist. Emal oli kodune äri, ilusalong, kus pakuti maniküüri- ja juukselõikusteenuseid.</span></p>
			<p class="Tekst---misjonijutt"><span class="CharOverride-1">Enne, kui Eduardo kööki jõudis, astus tema 12aastane õde talle teele ette. „Istu maha ja tõmba hinge,“ ütles õde.</span></p>
			<p class="Tekst---misjonijutt"><span class="CharOverride-1">Eduardo vajus kuulekalt esikupingile. Kohe pääses ta huulilt pöörane kisa. Tema noor ihu väänles krampides. Ema tormas poisi juurde. Eduardo suu kaudu rääkis madal, moondunud hääl, mis käskis emal poja üle anda või tema surma pealt vaadata. </span></p>
			<p class="Tekst---misjonijutt"><span class="CharOverride-1">Ema hakkas nutma. Elutoas olnud võõras tuli ema selja taha. „Ärge muretsege,“ ütles naine. „Teie poeg on valitud meie rühma liikmeks. Ma olen candomblé juht.“</span></p>
			<p class="Tekst---misjonijutt"><span class="CharOverride-1">Ema oli candomblést kuulnud. See oli religioon, mis jõudis Brasiiliasse 19. sajandi algupoolel Aafrikast tulnud orjalaevadega. Candomblé õpetab, et jumalate vaimud võtavad inimese oma valdusesse. Kuid need vaimud ei ole jumalad, vaid pattulangenud inglid. Üks neist võttis Eduardo oma valdusesse, üks kuri vaim leegioniga, kes võõrast ümbritsesid.</span></p>
			<p class="Tekst---misjonijutt"><span class="CharOverride-1">Mõne aja pärast kuri vaim lahkus ja Eduardo oli taas normaalne. Ta ei mäletanud juhtunust midagi, aga ema ei suutnud seda unustada ja viis poisi candomblé templisse. Templi preestrid tervitasid Eduardot, nagu oleks too kuningas.</span></p>
			<p class="Tekst---misjonijutt"><span class="CharOverride-1">„Milline au,“ ütles üks. „Sind on isiklikult välja valitud,“ ütles teine.</span></p>
			<p class="Tekst---misjonijutt"><span class="CharOverride-1">Alles 11aastane Eduardo tehti tuttavaks spiritismiga ja kuradi teenimisega. Järgmise seitsme aasta jooksul veetis ta templis palju aega, sest õppis preestriks. Kurjad vaimud rääkisid talle ja tema kaudu. Tähtsaim on aru saada, ütlesid nad, et ta kunagi tööd pooleli ei jätaks. Kui ta on asunud ülesannet täitma, tuleb see tal lõpuni viia.</span></p>
			<p class="Tekst---misjonijutt"><span class="CharOverride-1">Täiskasvanuna sai Eduardost templi ülempreester. Ta teenis raha inimestelt, kes tahtsid, et ta neaks nende vaenlasi. Aga ta ei suutnud kõiki needa. Kurjad vaimud keelasid tal panna needust seitsmenda päeva adventistidele ja teistele protestantlikele kristlastele. Nad on kaitse all, ütlesid vaimud, lisades, et iga katse neid kristlasi needa võib viia selleni, et Eduardo kaotab oma volitused. Samuti panid vaimud Eduardole keelu mitte suhelda adventistide ja muude protestantidega.</span></p>
			<p class="Tekst---misjonijutt"><span class="CharOverride-1">Eduardo leidis vabaabielunaise Sidilene Silvia De Oliveira ja neile sündis poeg Eduardo Junior. Elu oli rahulik kuni päevani, mil Junior ütles, et ta tahab astuda seitsmenda päeva adventistide kogudusse.</span></p>
			<p class="Tekst---misjonijutt"><span class="CharOverride-1">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab Eduardo Ferreira dos Santos oma perega.</span></p>
			<p class="N-dal-Kuup-ev">2. õppetükk: 2.–8. juuli</p>
			<p class="N-dal-Pealkiri">Tulekuumuses</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine</span><span class="N-dal-Kirjakoht">:</span> 1Pt 4:12–19; 1Pt 5:8–11; Rm 1:21–32; Jr 9:6–15; 2Kr 12:7–10.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Armsad, ärge võõrastage enestes tulekuumust, millega teid pannakse proovile, nii nagu sünniks teile midagi võõrast, vaid rõõmustage, et nii nagu te olete Kristuse kannatuste osalised, võite rõõmuga hõisata ka tema kirkuse ilmumisel“ (1Pt 4:12, 13).</p>
			<p class="Tekst">Keemialaborites pannakse tihtilugu erinevaid aineid väikestesse anumatesse ja kuumutatakse äärmuslike temperatuurideni. Sedamööda, kuidas anum kuumeneb, need ained – olenevalt koostisest – kas sulavad, susisevad, pragisevad või põlevad heleda leegiga.</p>
			<p class="Tekst">Sõnaraamatu järgi on „sulatustiigel“ (1) nõu ainete sulatamiseks, mille tarvis läheb vaja väga suurt kuumust; (2) raske läbikatsumine; (3) koht või olukord, mille puhul koondatud jõudude vastastikune toime põhjustab muutuse või arengu.</p>
			<p class="Tekst">Need definitsioonid aitavad meil heita pilku sellele, mis toimub meie vaimulikus elus. Käesoleval nädalal suuname valgusvihu nii mõnelegi põhjusele, miks leiame end äkitselt surve alt ja sellistest katsumustest, mis muudavad, arendavad ning kasvatavad meie iseloomu. See aitab mõista, mida teeb Jumal meie elus, nii et kui satume sulatustiiglisse, on meil ettekujutus, kuidas reageerida.</p>
			<p class="Tekst"><span class="Bold-teksti-sees">Pilk</span><span class="Bold-teksti-sees"> nädalale: </span>Millistel põhjustel kogeme elu jooksul raskeid aegu? </p>
			<p class="N-dal-Valmistud"><span class="Italic">Selle </span><span class="Italic">nädala õppetükki õppides valmistud hingamispäevaks, 9. juuliks. </span></p>
			<p class="P-ev-Kuup-ev">Pühapäev, 3. juuli</p>
			<p class="P-ev-Pealkiri">Ootamatused</p>
			<p class="Tekst">„Armsad sõbrad, ärgu üllatagu teid valus katsumus, mille käes kannatate, justkui oleks see, mis teiega juhtub, kuidagi võõrastav“ (1Pt 4:12, NIV).</p>
			<p class="Tekst">Ootamatused, valulikud ootamatused võivad saabuda mitmel moel. Auto kaldub maanteel teie sõidureale. Äkitselt saate teate, et kaotate töökoha. Meditsiinilisest proovist selgub ootamatult halb uudis. Teid reedab keegi, keda armastate ja kes teie meelest teid armastas. Valu on juba ise halb, aga ootamatus muudab selle veel hullemaks.</p>
			<p class="Tekst">Sellel nädalal vaatleme mõningaid valulikke olukordi ehk tulekuumust, mis ei peaks tulema meile ootamatusena. </p>
			<p class="Tekst">Läheme alustuseks tagasi 1Pt 4:12 juurde. Kreekakeelsel sõnal, mida 1Pt 4:12 kasutatakse „üllatumise“ kohta (NIV) on „võõristuse“ või „tundmatuse“ varjund. Peetrus hoiatab lugejaid langemast eksiarvamusse, nagu oleksid kõrvetavad elukatsumused ja tuleproovid kristliku kogemuse jaoks võõrad. Pigem tuleb neid pidada loomulikuks – nende tulekut saab eeldada ja peakski eeldama. </p>
			<p class="Tekst">Sõna, mida tõlgitakse kui „tulekuumus“, on kreeka keeles sõna, mis tähendab „põlev, tuline, kõrvetav“. Teisal tõlgitakse see „sulatusahjuks“. Niisugust kannatust toovat kogemust tuleb usu seisukohalt pidada „sulatusprotsessiks“, tiiglis olemise protsessiks.</p>
			<p class="P-ev-Loe">Loe 1Pt 4:12–19. Millise sõnumi edastab Peetrus?</p>
			<p class="Tekst">Meist paljude jaoks on kannatus ootamatu, sest oleme sageli liialt lihtsustanud arvamust kristlikust elust. Teame, et on kaks poolt – Jumal, kes on hea, ning Saatan, kes on halb. Kuid sageli paigutame automaatselt kõik, mis tundub hea, Jumala lahtrisse, ja kõik, mis tundub paha, Saatana lahtrisse. Elu ei ole aga nii lihtne. Mõnikord esitab Jumalaga koos käimine palju väljakutseid ja on raske. Saatana järgimine aga näib toovat edu. Õigemeelse, aga kannatava Iiobi küsimus Jumalale tõstab selle mõtte ilmekalt esile: „Miks jäävad õelad elama, saavad vanaks, võtavad isegi jõudu juurde?“ (Ii 21:7).</p>
			<p class="P-ev-Loe">Peetrus räägib katsumustest, mida põhjustab Kristuse poolel seismine. Kuid kannatusi on muulgi põhjusel. Kuidas aitab 1Pt 4:12–19 sul peenetundeliselt oma sõbrale selgitada, miks pole tema valulikud katsumused ootamatud?</p>
			<p class="P-ev-Kuup-ev">Esmaspäev, 4. juuli </p>
			<p class="P-ev-Pealkiri">Saatana tiiglid</p>
			<p class="Tekst">„Olge kained, valvake! Teie süüdistaja, kurat, käib ringi nagu möirgav lõvi, otsides, keda neelata“ (1Pt 5:8).</p>
			<p class="P-ev-Loe">Loe seda salmi. Millise sõnumi siit saame? Küsi endalt: „Kui tõsiselt ma neid sõnu võtan?“ Mida sa oma elus teed, mis näitab, kas võtad neid sõnu tõsiselt?</p>
			<p class="Tekst">Oled sa kunagi jälginud näljast lõvi? See on hirmuäratav, sest sa tead, et ta võib kinni püüda ja ära süüa, mida iganes tahab. Peetrus ütleb, et Saatan luusib ringi sarnasel viisil. Vaata ringi ja sa näed tema tapaiha tagajärgi. Kõikjal on surm, kannatused ning moraali ja väärtushinnangute väänamine. Saatana töö nägemise eest ei saa põgeneda.</p>
			<p class="P-ev-Loe">Loe 1Pt 5:8–11. Kuidas tuleb kristlastel Saatana ringiluusimisele reageerida?</p>
			<p class="P-ev-Loe">Mida lubab Jumal kannatajate heaks teha? 1Pt 5:10.</p>
			<p class="Tekst">Peetruse sõnade taustaks on Saatana rünnakud kristliku usu vastu. Aga, nagu oleme maininud, tegutseb Saatan mitmel moel. Ning kuigi peame olema teadlikud oma vaenlase olemasolust ja jõust, ei tohiks see meid iial araks muuta, sest meil tuleb alati meeles pidada, et Jeesus on Saatana võitnud. Saatan on võidetud vaenlane ning seni, kuni oleme ühenduses Jeesusega ja klammerdume usus Tema külge, ei saa Saatan meid kunagi võita. Risti tõttu on Kristuse võit meie võit.</p>
			<p class="P-ev-Loe">Mõtle, mil viisil Saatan veel valu tekitab. Kuidas aitab 1Pt 5:8–11 lugemine meil toime tulla ängiga, mida kogeme seetõttu, et elame Saatana laastatud patuses maailmas?</p>
			<p class="P-ev-Kuup-ev">Teisipäev, 5. juuli </p>
			<p class="P-ev-Pealkiri">Patu tiiglid</p>
			<p class="Tekst">„Jah, Jumala viha ilmub taevast inimeste igasuguse jumalakartmatuse ja ülekohtu vastu, nende vastu, kes tõde hoiavad ülekohtu kammitsais“ (Rm 1:18).</p>
			<p class="Tekst">Kõigel, mida teeme, on tagajärg. Kui sa seisad jäätisega kuuma päikese käes, sulab jäätis ära. Põhjus ja tagajärg käivad alati käsikäes. Olenemata sellest, kui meeleheitlikult võime vastupidist tahta, on patuga just niimoodi. Alati tuleb lõigata tagajärgi. Jumal ei istu taevas ega pea aru, mida kohutavat Ta pattu tegevale inimesele saadab; ei, patt kannab iseendas kindlaid tagajärgi.</p>
			<p class="Tekst">Probleem on selles, et me peame end sageli võimeliseks Jumalat üle kavaldama ja tegema pattu justkui ilma tagajärgedeta. See pole iial võimalik. Paulus ütleb väga selgelt, et patustamisel on tagajärjed – valusad ja ängistavad tagajärjed juba olevikus, rääkimata igavikust.</p>
			<p class="P-ev-Loe">Rm 1:21–32 kirjeldab Paulus inimeste pattulangemisprotsessi ja pattude tagajärgi. Loe neid salme palvemeelselt ja järelemõtlikult ning võta kokku Pauluse öeldu peamine mõte, pidades eelkõige silmas patu etappe ja tagajärgi.</p>
			<p class="Tekst">Paar salmi varem kasutab Paulus patu tagajärgede kohta sõnu „Jumala viha“ (Rm 1:18). Jumala viha tähistab selles kirjakohas lihtsalt tõsiasja, et Jumal lubab inimestel lõigata seda, mida nad külvasid. Kristlastegi puhul ei sekku Jumal iga kord kohe ega kõrvalda inimeste enda tegudest tulenevat valu. Tihti lubab Ta meil kogeda oma tegude tagajärgi selleks, et mõistaksime, kui sügavalt kahjustav ja vastik on meie patt.</p>
			<p class="Tekst">Oleme praegu vaadelnud Jumala moraalikäskudest üleastumise tagajärgi. Aga mida öelda Jumala antud terviseseadustest üleastumise kohta? Meie keha on Jumala koda. Teeme Jumala vastu pattu ka siis, kui väärkohtleme oma keha; kui jätame tervislikult söömata, ei liigu piisavalt või töötame pidevalt üle. Ja sellel on tagajärjed, mis toovad kaasa tulekuumuse.</p>
			<p class="P-ev-Loe">Kuidas oled oma elus lõiganud enda pattude vahetuid tagajärgi? Mida oled õppinud? Mida tuleb muuta selleks, et sul poleks enam vaja midagi sarnast kogeda?</p>
			<p class="P-ev-Kuup-ev">Kolmapäev, 6. juuli </p>
			<p class="P-ev-Pealkiri">Puhastamise tiiglid</p>
			<p class="Tekst">„Seepärast ütleb vägede Issand nõnda: Vaata, ma sulatan ja proovin neid, sest mida muud saaksin ma teha oma rahva, mu tütre heaks?“ (Jr 9:7).</p>
			<p class="Tekst">„Kui Püha Vaim toob meelde Issanda sõna, mis sulle haiget teeb, võid olla kindel, et sinus on mingi valupunkt, millele Ta tahab osutada, kuni see kaob.“ – Oswald Chambers, „My Utmost for His Highest“ (Uhrichsville, OH: Barbour and Company, Inc., 1963), lk 271.</p>
			<p class="P-ev-Loe">Millisest tõekspidamisest räägivad ülaltoodud tsitaat ja piiblisalm? Kuidas oled oma nahal kogenud valu, mis käib kaasas puhastamisprotsessiga?</p>
			<p class="P-ev-Loe">Loe Jr 9:6–15. Jumal ütleb, et Ta „sulatab ja proovib“ ehk „puhastab“ Juudat ja Jeruusalemma (Jr 9:6). Millised kaks põhjendust Jumal oma tegevuse kohta toob? (Jr 9:12, 13). Kuidas puhastamine toimub? (Jr 9:14, 15).</p>
			<p class="Tekst">Puhastamine ja läbikatsumine, mida Jumal tegi, mõjusid tugevalt. Tõenäoliselt tunduvad puhastamine ja läbikatsumine sulatustiiglis olemisena kolmel põhjusel. Esiteks tunneme valu, kui Jumal lubab mitmesugustel sündmustel tuua meie patu meile silme ette. Pisut varem on Jeremija nukralt kirjutanud: „Lõõts ähib, tina läks tules vedelaks, aga kõik sulatamine oli asjata – kurjad ei eraldunud“ (Jr 6:29). Seega on meie tähelepanu äratamiseks mõnikord vaja tugeva mõjuga tegevust. Teiseks langeme ahastusse, kui tunneme kurbust patu pärast, mida nüüd selgelt näeme. Kolmandaks haarab meid meeleheide, kui püüame elada teisiti. On üpris ebamugav ja raske teha valik millestki loobumise kasuks, mis on saanud lausa osaks meist.</p>
			<p class="P-ev-Loe">Mõtle pattudele, millega võitled. Kui Jumal hakkaks täna sind puhastama ja proovima, mismoodi Ta seda teeks? Mida saad ette võtta praegu, enne kui Jumal võtab kasutusele jõulisemad meetmed, nagu Ta tegi näiteks Iisraeli puhul? </p>
			<p class="P-ev-Kuup-ev">Neljapäev, 7. juuli</p>
			<p class="P-ev-Pealkiri">Küpsuse saavutamise tiigel</p>
			<p class="Tekst">„Seepärast, et ma ei läheks kõrgiks, on mulle liha sisse antud vai, saatana ingel, mind rusikatega peksma, et ma ei läheks kõrgiks“ (2Kr 12:7).</p>
			<p class="Tekst">Mahalõikamisel ja kärpimisel on suur vahe. Maha lõikame need taimed, mida me enam ei taha; kärbime taimi, mida tahame viljakandvamaks muuta. Kuid mõlema protsessi puhul tuleb kasutada teravat nuga. Kärpimine nõuab ju taimelt teatud osade äralõikamist ning algajale aednikule võib näida see taime lõhkumisena. Bruce Wilkinson tõmbab siia vaimuliku seose: „Kas sa palud Jumalalt ülirikkalikke õnnistusi ja anud, et Ta muudaks sind oma Poja sarnasemaks? Kui su vastus on jah, siis palud sa kääre.“ – Bruce Wilkinson, „Secrets of the Vine“ (Sisters, OR: Multnomah Publishers, Inc., 2001), lk 60.</p>
			<p class="Tekst">On arutletud, mida Paulus tegelikult „lihas oleva vaia“ all mõtles (2Kr 12:7). Mõtteid on seinast seina – alates sellest, et Paulus oli vaenlase pidevate rünnakute all, kuni arvamuseni, et tal olid kõnelemisraskused. Näib, et pigem oli tegemist tema silmanägemise probleemiga (vaata „Piibli kommentaarid, SPA poolt välja antud“, 6. kd, lk 1107 Ellen G. White kommentaarid).</p>
			<p class="P-ev-Loe">Miks ütles Paulus sinu arvates oma vaia kohta „mulle antud“? Kes talle selle andis? Kuidas sai Jumal seda Pauluse heaks kasutada?</p>
			<p class="Tekst">Pane tähele, et Pauluse „vaial“ oli konkreetne otstarve: „… et ma ei läheks kõrgiks“ (2Kr 12:7). Vai pidi ennetama tema patustamist tulevikus; see ei olnud temas mõne juba sooritatud patu pärast. Paulus möönis, et loomu poolest oli tal kalduvus pattu teha ning „vai“ võis teda selle eest kaitsta. </p>
			<p class="P-ev-Loe">Loe 2Kr 12:7–10. Kuidas saab Paulus oma „vaiaga“ hakkama? Mida sa arvad, kas Pauluse nõtrus oli tema jaoks veel kuidagi vaimulikult kasulik? Kuidas aitab Pauluse suhtumine „vaia“ saada sul hakkama sinu „vaiadega“?</p>
			<p class="P-ev-Loe">Kuidas võib sinu arusaam oma vaimulikust arengust erineda Jumala arusaamast? Mõtle oma eluvaldkondadele, kus sa pead rohkem kandma õiguse vilja. Milliste vaimulike omaduste osas soovid sa Jumalalt paluda, et Ta neid oma „kärpimise“ teel sinus arendaks?</p>
			<p class="P-ev-Kuup-ev">Reede, 8. juuli</p>
			<p class="Tekst"><span class="Bold-teksti-sees">Toetav mõte: </span>Loe artiklit Ellen G. White, „Effectual Prayer“, 18. nov 1903 „Signs of the Times“; „Piibli kommentaarid, SPA poolt välja antud“, 4. kd, lk 1182 Ellen G. White’i kommentaarid; „My Life Today“ peatükki „God Permits Trial and Affliction to Purify Me“, lk 92.</p>
			<p class="Tekst">„Tema, kes näeb inimsüdameid, tunneb nende iseloomu paremini kui nad ise. Ta näeb, et mõnel on võimeid ja vastuvõtlikkust, mida õigesti suunatuna saaks kasutada Tema töö edendamiseks. Ta seab oma ettenägelikkuses need inimesed erinevatele positsioonidele ja mitmetesse olukordadesse, et nad võiksid avastada oma iseloomupuudused, mis on nende eest varjatud olnud. Ta annab neile võimaluse neid puudusi parandada ja muuta end Tema teenimise jaoks sobilikuks. Sageli lubab Ta kannatuste tulel neid rünnata, et nad võiksid puhtaks saada.“ – Ellen G. White, „Tervise teenistuses“, orig lk 471.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Tõepoolest on raske oma patu tagajärgi lõigata. „Kas ma saan veel kunagi suhted Jumalaga korda?“ küsime siis. Milliste tõotustega julgustab Jumal meid sellistel aegadel vastu pidama ja mitte alla andma? (Vaata, mida kirjutab Paulus hiljem Rm 5:1–11.) Mida ütled kellelegi, kes sinult niimoodi küsib?</p>
			<p class="Küsimused-Aruteluks"><span class="P-ev-Loe">2</span>. Mida peab Ellen G. White silmas „[Jumala] ettenägelikkuse“ all? Kuidas see toimib? Kuidas tead, et miski toimub Jumala ettenägevusel? Millised Jumala „ettenägevuse“ teod on toonud su ellu katsumusi? Arutlege klassis, mida te sel korral õppisite. Kuidas aidata kedagi, kes mõtleb, kas mõni sündmus on tõepoolest „Jumala ettenägevus“?</p>
			<p class="Küsimused-Aruteluks"><span class="P-ev-Loe">3</span>. Kui tead kedagi, kes on just praegu sulatustiiglis, kas on (või peaks olema) siis tähtsust sellel, mis ta tulekuumusesse viis? Kuidas tuleb sul sellesse inimesse ja tema kannatustesse suhtuda, olenemata tiiglisse sattumise põhjusest?</p>
			<p class="Küsimused-Aruteluks"><span class="P-ev-Loe">4</span>. Üks kristlasest noormees Lõuna-Ameerikast läbis kibeda katsumuse. Kui see oli möödas, kolis ta Euroopasse ja teatas hiljem: „Jätsin oma surnukeha Lõuna-Ameerikasse.“ Mida see tähendab? Miks peame kõik teatavas mõttes jätma oma surnukeha kuhugi maha? Millist osa etendavad selles protsessis katsumused?</p>
			<p class="Küsimused-Aruteluks"><span class="P-ev-Loe">5</span>. Plaanige klassis külastada haiglat või mõnd muud kohta, kus saate olla abiks, lohutuseks ja rõõmustuseks neile, kes on mis tahes põhjusel sulatustiiglis. </p>
			<p class="Lugu-Pealkiri">Koolikiusamine</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst">E<span class="CharOverride-1">ma oli Juniori pärast mures. Tavaliselt rõõmus 15aastane poiss oli kodus Manaus (Brasiilias) muutunud ärevaks ja vaenulikuks. Ta oli vastu tahtmist andnud nõusoleku õppida capoeirat, Aafrika-Brasiilia võitluskunsti.</span></p>
			<p class="Tekst"><span class="CharOverride-1">„Eduardo, ma ei taha, et Junior õpiks võitluskunsti,“ rääkis poisi ema abikaasale.</span></p>
			<p class="Tekst"><span class="CharOverride-1">„Minu jaoks pole probleem teda sinna viia,“ vastas mees. „Seda õpetatakse just minu töökoha, candomblé templi vastas.“</span></p>
			<p class="Tekst"><span class="CharOverride-1">„Seegi teeb mulle muret,“ ütles ema. „Ma ei tea, kas capoeira ja candomblé on omavahel kuidagi seotud, aga ma ei taha, et mu poeg kummagagi tegeleks.“ </span></p>
			<p class="Tekst"><span class="CharOverride-1">Isa kortsutas kulmu. „Junior rääkis mulle, et mõned poisid kiusavad teda koolis,“ ütles ta. „Sellepärast otsustaski ta võitluskunsti õppida.“</span></p>
			<p class="Tekst"><span class="CharOverride-1">Järgmisel päeval, kui ema ootas kooli juures, et Junior koju viia, rääkis ta oma südames olevast murest Dilma Araujos dos Santosele, ühe Juniori klassivenna, Cliffersoni emale. „Mu pojal pole ühtki head sõpra,“ ütles ta.</span></p>
			<p class="Tekst"><span class="CharOverride-1">Mõni päev hiljem kutsus Clifferson Juniori oma koju videomängude klubisse. Ema, kellel oli hea meel, et Junior oli saanud sõbra, lubas tal minna.</span></p>
			<p class="Tekst"><span class="CharOverride-1">Junior avastas, et Cliffersoni koju sportvideomängu mängima oli kogunenud veel teisi poisse. Mõne minuti pärast katkestas Clifferson mängu ja kutsus poisse üles laulma Jeesusest. Siis avasid poisid Piiblid ja rääkisid sellest, mida Jeesus nende jaoks tähendab. „Kas te olete kristlased?“ küsis Junior. „Jah,“ vastas Clifferson. „Me mängime oma klubis sportmänge ja räägime Jeesusest.“</span></p>
			<p class="Tekst"><span class="CharOverride-1">Juniorile tema uued sõbrad meeldisid ja ta ei jätnud siitpeale ühtki korda klubis käimata.</span></p>
			<p class="Tekst"><span class="CharOverride-1">Ühel päeval kutsus Cliffersoni ema Juniori koos nende perega kirikusse. Junior oli rõõmus, et saab rohkem koos Cliffersoniga olla, ja lõpetas võitluskunstide õppimise. Ta ei rääkinud emale, et käis nüüd Seitsmenda Päeva Adventistide Alfa koguduse kirikus. Ta ütles lihtsalt, et läheb välja.</span></p>
			<p class="Tekst"><span class="CharOverride-1">Ema märkas varsti, et Junior ootab laupäevast väljaminekut, ning küsis, mida poiss teeb. Junior näitas emale YouTube’i kanalit, mis kandis üle koguduse hingamispäevast teenistust. Ema hakkas seda vaatama. </span></p>
			<p class="Tekst"><span class="CharOverride-1">Ühel hingamispäeval rääkis Junior emale, et keegi mees oli selles koguduses andnud oma südame Jeesusele ja saanud ristitud. „Ma tahan ka ristitud saada,“ ütles poiss.</span></p>
			<p class="Tekst"><span class="CharOverride-1">Mõni hingamispäev hiljem tuli ema Junioriga kirikusse kaasa. Ta kuulas, kui hingamispäevakooli klassi õpetaja rääkis neile täiskasvanute hingamispäevakooli õppetükist. Keegi andis talle Piibli ja ema jälgis salme, mida õpetaja Ilmutusraamatust ette luges. Mööda tema selga jooksid külmavärinad, kui ta luges: „Aga argade ja uskmatute ja jäledate ja mõrtsukate ja hoorajate ja nõidade ja ebajumalateenijate ja kõigi valetajate osa on tule ja väävliga põlevas järves, see on teine surm“ (Ilm 21:8).</span></p>
			<p class="Tekst"><span class="CharOverride-1">„Selline on mu abikaasa saatus,“ mõtles ema. „Ta hukkub tulejärves.“ Sellest päevast alates hakkas ta isa pärast palvetama.</span></p>
			<p class="Tekst"><span class="CharOverride-8">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">3. õppetükk: 9.–15. juuli </p>
			<p class="N-dal-Pealkiri">Linnupuur </p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> 2Ms 14. ptk; 2Ms 15:22–27; 2Ms 17:1–7; <br />Õp 3. ptk; Lk 4:1–13; 1Pt 1:6–9.</p>
			<p class="N-dal-Hingamisp-ev" lang="en-GB">Juhtsalm: „Sellest päästest te rõõmustate üliväga, ehkki praegu peate mõnda aega kurvastama mitmesugustes kiusatustes“ (1Pt 1:6).</p>
			<p class="Tekst">„Päevavalguses ja teisi muusikahelisid kuulates ei laula puurilind laulu, mida isand talle õpetada püüab. Ta laulab katke siit, jupikese sealt, kuid mitte kunagi eraldi tervet meloodiat. Isand katab puuri kinni ja paneb selle kuhugi, kus lind kuuleb ainult seda ühte laulu, mida ta peab laulma. Pimedas püüab ta üha uuesti laulda laulu, kuni see on selge, ning ta toob kuuldavale täiusliku meloodia. Seejärel tuuakse lind välja ja sellest ajast peale suudab ta ka valguse käes seda laulu laulda. Samamoodi käitub Jumal oma lastega. Tal on meile õpetada üks laul ning kui me oleme selle kannatusevarjude keskel ära õppinud, suudame seda sestpeale laulda kogu aeg.“ – Ellen G. White, „Tervise teenistuses“, orig lk 472.</p>
			<p class="Tekst">Pööra tähelepanu tõsiasjale, et isand ise viib linnu pimedasse.</p>
			<p class="Tekst">Kerge on mõista, et Saatan põhjustab valu, kuid kas Jumal paneb meid aktiivselt sulatustiiglitesse, kus tunneme segadust või valu? </p>
			<p class="Tekst"><span class="Bold-teksti-sees">Pilk nädalale: </span>Milliseid näiteid saad Piiblist tuua, kus Jumal juhtis oma rahva kogemusse, millega kaasnesid Tema teadmist mööda kannatused? Mida sa arvad, millist uut laulu tahtis Ta neile õpetada?</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, </span><span class="Italic">16. juuliks.</span></p>
			<p class="P-ev-Kuup-ev">Pühapäev, 10. juuli</p>
			<p class="P-ev-Pealkiri">Tõotatud maale tupiktee kaudu</p>
			<p class="Tekst">„Kui vaarao oli ligidal, siis Iisraeli lapsed tõstsid oma silmad üles, ja vaata, egiptlased olid tulemas neile järele. Siis Iisraeli lapsed kartsid väga ja kisendasid Issanda poole“ (2Ms 14:10).</p>
			<p class="Tekst">On sind kunagi alt veetud, lõksu või ummikusse juhitud? Mõnikord võib see olla meeldiv, näiteks astud tuppa, kus ootavad sõbrad, kes kõik hüüavad: „Üllatus! Palju õnne sünnipäevaks!“ Teinekord on tegemist päris suure vapustusega, mis võib olla väga ebameeldiv. Koolis võisid sulle lõksu seada kiusajad, töö juures aga kolleegid, kes püüdsid sinust ootamatult halba muljet jätta.</p>
			<p class="Tekst">Ajast, mil iisraellased väljusid Egiptusest, päevani, mil nad jõudsid tõotatud maale, „käis Issand nende ees, päeval pilvesambas juhatamas neile teed, ja öösel tulesambas, andes neile valgust, et nad said minna päeval ja öösel“ (2Ms 13:21). Igal teekonna osal juhtis neid Jumal. Aga vaata, kuhu Ta nad kõigepealt juhtis: paika, kus nende ees oli meri, mõlemal küljel mäed ning tagant tulemas vaarao sõjavägi! </p>
			<p class="P-ev-Loe">Loe 2Ms 14. ptk. Miks tõi Jumal iisraellased teadlikult kohta, kus nad hirmu tundsid?</p>
			<p class="Tekst">„Pilvesamba“ järel käimine ei taga meile, et oleme kogu aeg õnnelikud. „Pilvesamba“ järel käimine võib olla ränk, sest kasvatamine õiguses viib meid kohtadesse, mis panevad proovile meie loomu poolest väga petliku südame (Jr 17:9). Selliste raskuste keskel ei tähenda Jumala järgimine vastuolude ja valu puudumist. Teadmise, et järgime tõesti Teda, annab pigem avatus Jumala näpunäidetele ning oma meelte ja südame pidev allutamine Tema juhtimisele.</p>
			<p class="P-ev-Loe">Mida iisraellased oma kogemusest õppisid? 2Ms 14:31.</p>
			<p class="P-ev-Loe">Miks on mõnikord nii raske Jumalat usaldada, kuigi võime teada paljusid imelisi tõotusi, mis Tal meie jaoks on? Meenuta mõnd keerulist olukorda, millest usud, et Issand viis sind sinna, kuna tahtis sulle õpetada Temasse „uskumist“ ja Tema „kartmist“?</p>
			<p class="P-ev-Kuup-ev">Esmaspäev, 11. juuli</p>
			<p class="P-ev-Pealkiri">Kibe vesi</p>
			<p class="Tekst">„Ja kogu Iisraeli laste kogudus läks liikvele Siini kõrbest, peatuspaigast teise Issanda käsu järgi; ja nad lõid leeri üles Refidimi, aga seal ei olnud rahval vett juua“ (2Ms 17:1).</p>
			<p class="Tekst">Võib-olla ei saa me Jumalalt kõike, mida tahame, aga kas ei või me loota, et saame kõik, mida vajame? Mitte mida <span class="Italic">arvame</span>, et vajame, vaid mida päriselt vajame.</p>
			<p class="Tekst">Iisraellased vajasid kindlasti vett. Kohe pärast seda, kui Jumal juhtis iisraellased pilvesamba abil läbi Punase mere, järgnesid nad Talle kolm päeva kuumas veeta kõrbes. Kuna kõrbes on vee leidmine väga oluline, on nende meeleheide eriti mõistetav. Millal saavad nad vajamineva vee?</p>
			<p class="Tekst">Niisiis, kuhu Jumal nad juhib? Pilvesammas liigub Maarasse, kus on lõpuks vesi. Kindlasti tekkis elevus. Kui nad aga vett maitsesid, sülitasid nad selle suust välja, sest vesi oli kibe. „Ja rahvas nurises Moosesega, öeldes: „Mida me joome?““ (2Ms 15:24).</p>
			<p class="Tekst">Mõni päev hiljem teeb Jumal jälle samuti. Seekord aga peatub pilvesammas seal, kus pole üldse vett (2Ms 17:1). </p>
			<p class="P-ev-Loe">Loe 1Ms 15:22–27 ja 2Ms 17:1–7. Mida avaldas Jumal enda kohta Iisraelile Maaras ja Refidimis? Mida pidanuks nad õppima?</p>
			<p class="P-ev-Loe">Millise küsimuse esitasid Iisraeli lapsed Refidimis? 2Ms 17:7. Kas sinagi oled nii küsinud? Kui jah, siis miks? Mida tundsid ja millise õppetunni said sa pärast seda, kui vastus oli käes? Kui mitu korda tuleb meile vastata enne, kui lakkame üldse nii küsimast?</p>
			<p class="P-ev-Kuup-ev">Teisipäev, 12. juuli</p>
			<p class="P-ev-Pealkiri">Suur võitlus kõrbes</p>
			<p class="Tekst">„Jeesus aga, täis Püha Vaimu, tuli tagasi Jordani äärest, ja aeti Vaimu läbi kõrbe, kus ta oli nelikümmend päeva kuradi kiusata“ (Lk 4:1, 2). </p>
			<p class="P-ev-Loe"> Loe Lk 4:1–13. Mida õpid siinkirjutatust selle kohta, kuidas kiusatust võita ja mitte lasta sel patuks saada?</p>
			<p class="Tekst">Kiusatused võivad olla väga rasked, sest need kasutavad sinu vastu ära seda, mida sa tõesti soovid, ning näivad alati tulevat meie kõige nõrgematel hetkedel.</p>
			<p class="Tekst">Luuka evangeeliumi 4. peatükk jutustab sellest, kuidas Saatan kiusab Jeesust, ja see pöörab meie tähelepanu mõnele keerulisele küsimusele. Esmapilgul näib, et Püha Vaim viib Jeesuse kiusatusse. Kuid Jumal ei kiusa meid iialgi (Jk 1:13). Küll aga, nagu oleme näinud, viib Jumal meid tulekuumusesse. Lk 4. peatükk toob esile tõsiasja, et Püha Vaim võib viia meid katsumustesse, kus meid võivad tabada Saatana metsikud kiusatused. Neil kordadel, mil tunneme kiusatusi tugevalt, võib hiilida ligi väärarvamus, et oleme Jumala järelt eksinud. Kuid see pole tingimata tõsi. „Sageli, kui satume raskesse olukorda, kahtleme, kas Jumala Vaim on meid juhtinud. Ent Vaimu juhtimine viis Jeesuse kõrbesse, kus Saatan Teda ründas. Kui Jumal paneb meid proovile, on Tema eesmärk alati tegutseda meie kasuks. Jeesus ei kasutanud valesti Jumala tõotusi ega saanud nii tarbetute kiusatuste ohvriks. Samuti ei heitnud Ta meelt, kui kiusatus Teda ründas. Meilgi ei tule nii teha.“ – Ellen G. White, „Ajastute igatsus“, orig lk 126, 129.</p>
			<p class="Tekst">Mõnikord me pigem põleme sulatustiiglis kui puhastume. Seepärast on väga lohutav teada, et kui me kiusatuse all kokku variseme, on meil ikka lootust, sest Jeesus jäi kindlaks. Hea sõnum on see, et kuna Jeesus on meie pattude kandja, kuna Tema maksis kinni meie suutmatuse kiusatustes vastu pidada ning kuna Tema oli palju hullemas tulekuumuses, kui meie iial taluma peame, ei ole Jumal meid eemale lükanud ega hüljanud. Lootus on ka „suurima“ patuse jaoks (1Tm 1:15).</p>
			<p class="Tekst"> Millise kiusatusega seisad praegu silmitsi? Võta aega palvetamiseks, et paluda Issandal end õpetada, kuidas rakendada ellu Jeesuse näitest saadavad õppetunnid. Pea meeles, et sa ei pea iialgi kiusatusele järele andma! Pea meeles sedagi, et kui oled järele andnud, on sul Päästja.</p>
			<p class="P-ev-Kuup-ev">Kolmapäev, 13. juuli</p>
			<p class="P-ev-Pealkiri">Püsiv pärand</p>
			<p class="P-ev-Loe">Loe 1Pt 1:6, 7. Mida Peetrus ütleb?</p>
			<p class="Tekst">Peetrus kirjutab inimestele, kes võitlesid raskustega ja tundsid ennast sageli päris üksi. Ta kirjutas „Jumala valitutele, hajaliasuvaile pagulastele Pontose, Galaatia, Kappadookia, Aasia ja Bitüünia provintsides“ (1Pt 1:1, NIV). Seda piirkonda tunneme tänapäeval Lääne-Türgina. Mõni salm hiljem ütleb Peetrus, et ta teab, kuidas nad kogevad „kurvastamist mitmesugustes kiusatustes“, „kõikvõimalike katsumuste kurbust“ (1Pt 1:6, NIV).</p>
			<p class="P-ev-Loe">Mida peab Peetrus silmas ütlusega, et kristlased on „majalised“, „pagulased“ ja „hajuvil asujad“? Kuidas võib see nende katsumusi suurendada? </p>
			<p class="Tekst">Noil aegadel oli kristlaseks olemine midagi uut; usklikke oli arvult vähe ja paljudes paikades kujutasid nad endast ilmset vähemust, keda sageli paremal juhul vääriti mõisteti ning halvemal juhul taga kiusati. Peetrus kinnitab neile aga, et sellised katsumused pole juhuslikud ega kaootilised (1Pt 1:6, 7). Nende siht, kes jäävad püsima „kõikvõimalikes katsumustes“, on tõeline usk.</p>
			<p class="P-ev-Loe">Loe 1Pt 1:6–9. Millise ülima kindlustunde püüab Peetrus neis katsumustes olevatele inimestele anda? Milline tähendus on sellel lootusel meiegi jaoks?</p>
			<p class="Tekst">Ükskõik, millised on katsumused ja kannatused, ei saa neid võrrelda igavikuga, mis ootab ees Kristuse tagasitulekul. Peetruse sõnad kristlastele on Jumala sõnad meile, olenemata sellest, millega silmitsi seisame. Ka siis, kui meie katsumused on rasked või valulikud, ärgem kaotagem iial silmist lõppeesmärki, igavest elu uues taevas ja uuel maal, kus pole valu, kannatust ega surma. Sellise tõotuse puhul, mille Jeesuse surm meile tagas, on väga oluline jääda usus püsima ja paluda oma katsumustes Issandat, et Tema puhastaks meid kõigest, mis meie usku takistab. </p>
			<p class="P-ev-Kuup-ev">Neljapäev, 14. juuli</p>
			<p class="P-ev-Pealkiri">Tuleproov</p>
			<p class="Tekst">Elas kord noormees, kellele anname nimeks Alex. Tema noorus oli väga probleemne: uimastid, vägivald ja veidi aega isegi vanglas. Kuid siis, ühe kohaliku koguduseliikme lahkuse tõttu (kellelt Alex oli varastanud), õppis noormees tundma Jumalat ja andis oma südame Jeesusele. Kuigi probleemid ja võitlused jätkusid ning varasem elu hingitses osalt ikka veel, oli Alex uus inimene Jeesuses. Ta armastas Jumalat ja püüdis oma armastust väljendada Jumala käskudele kuuletumisega (1Jh 5:1, 2). Ühel hetkel tundis Alex mõjutust, et temast peaks saama evangeeliumitööline. Kõik näis osutavat sinnapoole. Ta vastas Jumala kutsele ega kõhelnud.</p>
			<p class="Tekst">Kolledžis läks algul kõik hästi. Siis aga hakkas üks asi teise järel viltu vedama ning elu koost lagunema. Alexi raha-allikas kuivas kokku, tema lähedane sõber pööras talle selja ja esitas tema kohta mainet rikkuvaid valesüüdistusi. Edasi ajas üks haigus teist taga – keegi ei teadnud, milles asi, kuid see mõjutas Alexi õpinguid niivõrd, et ta kartis koolist sootuks välja kukkuda. Kõigele lisaks võitles ta metsikult uimastite kiusatusega, sest kohalikus kogukonnas oli uimasteid vabalt saada. Ühel hetkel ta isegi libastus selles vallas. Alex ei suutnud mõista, miks kõik nii läks; eriti seepärast, et ta oli kindel Issanda juhtimises, kes oli saatnud ta sellesse kooli õppima. <span class="Italic">Kas </span><span class="Italic">Alex sai millestki valesti aru? Kui nii, siis kas kogu </span><span class="Italic">tema kogemus Jumalaga oli suur eksitus?</span> Kahtlused kõigutasid tema usku aluspõhjani. </p>
			<p class="P-ev-Loe">Kujuta ette, et sellises kriisis tuleb Alex sinu juurde ja küsib nõu. Mida sa ütled? Milline sinu enda kogemus temasugust inimest aitaks? Milliseid piiblisalme sa kasutaksid? Kui suur abi oleks alljärgnevatest salmidest? Õp 3. ptk; Jr 29:13; Rm 8:28; 2Kr 12:9; Hb 13:5.</p>
			<p class="Tekst">Peaaegu kõigil, kes käivad Issanda järel, on olnud kriise, mille käigus on neid kiusatud Issanda juhtimises kahtlema. Sellistes olukordades on oluline hoida kõvasti kinni Jumala tõotustest, jutustada taas Jumala juhtimisest möödunud ajal ning paluda usku ja vastupidamist. Issand ei anna meie nimel kunagi alla. Küsimus on selles, kuidas mitte anda järele kiusatusele Temast loobuda.</p>
			<p class="P-ev-Kuup-ev">Reede, 15. juuli</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Patriarhid ja prohvetid“ peatükke „Egiptusest väljaminek“, orig lk 281–290, ja „Punase mere kaldalt Siinai mäeni“, orig lk 291–302; raamatust „Ajastute igatsus“ peatükki „Kiusatus“, orig lk 114–123.</p>
			<p class="Tekst">„Aga vanasti viis Issand oma rahva Refidimi ja Tema valikul võib Ta ka meid sinna juhtida, et meie ustavus proovile panna. Ta ei too meid alati meeldivatesse kohtadesse. Kui Ta seda teeks, unustaksime oma sõltumise Temast kui meie aitajast. Ta igatseb ennast meile avaldada ja ilmutada meie käsutuses olevaid rohkeid varusid ning Ta lubab katsumusel ja pettumusel tulla, et tajuksime oma abitust ja õpiksime hüüdma abi pärast Tema poole. Tema saab panna värskendavad veed voolama kivikõvast kaljust. Enne, kui vaatame Jumalat palgest palgesse, kui näeme nii, nagu meid nähakse, ja tunnetame, nagu meid tunnetatakse, ei tea me iial, kui palju koormaid on Ta meie eest kandnud ja kui palju koormaid oleks Ta heal meelel kandnud juhul, kui oleksime lapselikus usus toonud need Tema kätte.“ – Ellen G. White, „Refidim“, ajakirjast „Advent Review and Sabbath Herald“, 7. apr, 1903.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Räägime kiusatusest sageli kui millestki isiklikust. Ühest küljest on niisugune lähenemine õige. Samas, kas on ka ühiseid kiusatusi, mille vastu tuleb meil end kogudusena või kohaliku koguduse perena ühiselt kaitsta? Kui jah, siis milliseid?</p>
			<p class="Küsimused-Aruteluks"><span class="P-ev-Loe">2</span>. Palu neil, kes on valmis rääkima, jutustada mõnest „ebameeldivast kohast“, kuhu nad toodi. Miks oli see koht ebameeldiv? Kui neil tuleks täna taas midagi sellist kogeda, kas nad näeksid olukorda teisiti?</p>
			<p class="Küsimused-Aruteluks"><span class="P-ev-Loe">3</span>. Saame kõik aru sellest põhimõttest, et Jumal lubab katsumustel meid puhastada ja täiustada. Kuidas aga mõista katsumusi, mis näivad täiesti tarbetud – näiteks saab keegi autoavariis surma? Püüdke klassis läbi arutada võimalikud vastused.</p>
			<p class="Küsimused-Aruteluks"><span class="P-ev-Loe">4</span>. Võtke klassis aega üksteise eest palvetamiseks, et igaüks võiks saada julguse taluda katsumusi ja jääda ustavaks.</p>
			<p class="Küsimused-Aruteluks"><span class="P-ev-Loe">5</span>. Kas su klass tunneb kedagi, kes on katsumuste tõttu teelt eksinud? Kui jah, siis mida saate koos päriselt teha, et aidata sel inimesel tagasi tulla?</p>
			<p class="Lugu-Pealkiri">Isa poolt hüljatud</p>
			<p class="Lugu-Autor">Loo on kirja pannud Andrew McChesney. </p>
			<p class="Tekst"><span class="CharOverride-1">Isa näis vihastavat iga kord, kui ema rääkis talle, et käib adventkirikus. Iga väikseimgi asi ärritas teda. Ühel õhtul, kui ema jõudis koguduse ürituselt hilja tagasi, läks isa tõsiselt raevu.</span></p>
			<p class="Tekst"><span class="CharOverride-1">Järgmisel hommikul, kui ema jõudis Manaus (Brasiilias) hambakliinikusse, kus ta sekretärina töötas, öeldi talle, et tal pole enam töökohta. Kliinik oli suletud. Terve kodutee mõtles ema, kuidas seda isale öelda. Kuid isa polnud kodus ja ta ei võtnud telefoni vastu. Siis märkas ema, et isa riideid ei olnud enam kapis. Ta oli kodust lahkunud.</span></p>
			<p class="Tekst"><span class="CharOverride-1">Ema ei öelnud nende pojale Juniorile sõnagi. Poiss, kes oli hõivatud kooli ja mänguklubiga, märkas alles kolme päeva pärast, et isa pole, kui ta sai oma mobiili WhatsAppi videosõnumi. Isa ütles, et adventism ja tema usk, candomblé, ei saa ühes kodus koos elada.  </span></p>
			<p class="Tekst"><span class="CharOverride-1">Ka ema sai WhatsAppi sõnumi. Isa teatas, et oli kolinud candomblé templisse, kus teenis ülempreestrina kurje vaime.</span></p>
			<p class="Tekst"><span class="CharOverride-1">„Ma ei loobu iialgi oma usust,“ ütles isa. „Teil tuleb sellega leppida.“</span></p>
			<p class="Tekst"><span class="CharOverride-1">Ema ei olnud kunagi kuulnud suurest võitlusest Kristuse ja Saatana vahel. Kuid ta oli mures ja kohtus Seitsmenda Päeva Adventistide Alfa koguduse pastori Ricardo Coelhoga. Nuttes usaldas ema pastorile, et isa töötas candomblé ülempreestrina ja oli pere juurest minema läinud.</span></p>
			<p class="Tekst"><span class="CharOverride-1">Pastor Ricardo lohutas ema ning ütles Piiblit avades lahkelt: „Ma annan sulle natuke nõu.“ 1. kirjast korintlastele 7:3 luges ta: „Abielumees ilmutagu oma naise suhtes kiindumust ja nõndasamuti abielunaine oma mehe suhtes“ (NKJV). Õpetussõnad 14:1 luges ta: „Tark naine ehitab enesele koja, aga rumalus kisub selle maha oma kätega.“ Emale otsa vaadates ütles pastor: „Ole oma abikaasale, Eduardole, hea naine ja palveta tema eest.“</span></p>
			<p class="Tekst"><span class="CharOverride-1">Need piiblisalmid andsid emale julgust ja ta otsustas veel rohkem palvetada.</span></p>
			<p class="Tekst"><span class="CharOverride-1">Nädalad möödusid ja ema raha sai otsa. Ta leidis jõudu Piiblist ja palvetas Joosua 1:9 tõotuse sõnadega: „Ära kohku ja ära karda, sest Issand, su Jumal, on sinuga kõikjal, kuhu sa lähed.“</span></p>
			<p class="Tekst"><span class="CharOverride-1">Kui vanaema, isa ema, sai teada, et perekonnal napib toitu, helistas ta isale ja isa hakkas laskma toidukaupu koju toimetada.</span></p>
			<p class="Tekst"><span class="CharOverride-1">Ühel päeval rääkis vanaema emale, et vaimud olid ema ja Juniori templisse välja kutsunud. Kui nad kahekesi kohale jõudsid, valdas isa kuri vaim, kes rääkis tema kaudu madala, moondunud häälega. Vaim ütles, et isa võib koju tagasi minna, aga ähvardas ta tappa juhul, kui ema või Junior püüavad talle oma usku õpetada või teda kirikusse kutsuda.</span></p>
			<p class="Tekst"><span class="CharOverride-1">Sellel päeval tuli isa koju tagasi. Ta oli ära olnud kaks kuud. Ema palvetas veel rohkem.</span></p>
			<p class="Tekst"><span class="CharOverride-1">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">4. õppetükk: 16.–22. juuli</p>
			<p class="N-dal-Pealkiri">Kullassepa nägu paistab</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala </span><span class="N-dal-Kirjakoht">õppeaine:</span> Mt 5:16, 1Kr 4:9; Ef 3:10; Ii 23:1–10; Mt 25:1–12; Tn 12:1–10; Ef 4:11–16. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Aga meid kõiki, kes me katmata palgega vaatleme Issanda kirkust peegeldumas, muudetakse samasuguseks kujuks kirkusest kirkusesse. Seda teeb Issand, kes on Vaim“ (2Kr 3:18). </p>
			<p class="Tekst">Amy Carmichael läks Indias lastesalgaga kullassepa juurde. Keset söetuld oli kaarjas katusekivi. Kivi peal oli soola, tamarindivilja ja telliskivitolmu segu. Selle segu sees oli kuld. Segu põlemise käigus sai kuld puhtamaks. Kullassepp võttis kulla tangidega välja ja kui see polnud veel piisavalt puhas, pani uue segu sees tulle tagasi. Kuid iga kord, kui kuld tagasi pandi, lisati kuumust. Lapsed küsisid: „Kuidas sa tead, et kuld on puhtaks saanud?“ Kullassepp vastas: „Kui ma näen sellel oma nägu.“ – Amy Carmichael, „Learning of God“ (Fort Washington, PA: Christian Literature Crusade“, 1989), lk 50.</p>
			<p class="Tekst">Jumal püüab meid puhastada, täiustada nagu kulda, muuta meid Tema näo sarnaseks. See on hämmastav eesmärk, ja veel hämmastavam on see, et Kristuse-sarnane iseloom areneb meis välja ainult siis, kui läheme läbi elu sulatustiiglitest. </p>
			<p class="Tekst"><span class="Bold-teksti-sees">Pilk nädalale:</span> Milline on kannatuse osa sulatusprotsessis? Kuidas saame sellest aru suure võitluse kontekstis?</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 23. juuliks.</span></p>
			<p class="P-ev-Kuup-ev">Pühapäev, 17. juuli</p>
			<p class="P-ev-Pealkiri">„Tema näo sarnaseks“ </p>
			<p class="Tekst">„Sest need, keda ta on ette ära tundnud, need ta on ka ette määranud saama tema Poja näo sarnaseks, et tema oleks esmasündinu paljude vendade seas“ (Rm 8:29).</p>
			<p class="Tekst">Alguses tegi Jumal meid Tema näo järgi (1Ms 1:27), kuid selle sarnasuse on rikkunud patt. </p>
			<p class="P-ev-Loe">Mil viisil näeme inimkonnas Jumala näo rikkumist?</p>
			<p class="Tekst">On ilmselge, et meid kõiki on rikkunud patt (Rm 3:10–19). Ometi igatseb Jumal meid uuendada selliseks, nagu pidime algselt olema. Siia sobitubki meie tänane salm. See avab Jumala plaani, mille kohaselt need, kes allutavad oma elu Pühale Vaimule „saavad Tema Poja sarnaseks“ (Rm 8:29, NIV).</p>
			<p class="Tekst">Kuid on veel üks mõõde. „Jumala kuju peab inimestes taastuma. Jumala rahva iseloomu täiuslikkus on seotud Jumala au ja Kristuse auga.“ – Ellen G. White, „Ajastute igatsus“, orig lk 671.</p>
			<p class="P-ev-Loe">Kuidas saad sina aru sellest Ellen G. White’i tsitaadist? Vaata ka Ii <br />1. ptk; Mt 5:16; 1Kr 4:9; Ef 3:10.</p>
			<p class="Tekst">Me ei saa kristlastena iial unustada, et oleme kosmilise draama keskel. Suur võitlus Kristuse ja Saatana vahel käib kõikjal meie ümber. Võitlus toimub mitmes vormis ja avaldub mitmel viisil. Ning kuigi palju jääb varjatuks, mõistame Kristuse järelkäijatena seda, et meil on selles draamas täita oma osa ja me saame oma elu kaudu austada Kristust.</p>
			<p class="P-ev-Loe">Kujutle, et oled hiiglaslikul spordiväljakul. Pealtvaatajate tribüüni ühel pool on Issandale ustavad taevainglid, teisel pool aga olevused, kes on koos Lutsiferiga pattu langenud. Kui su viimase 24 tunni jooksul elatud elu sellel väljakul maha mängitud saaks, siis kummal poolel oleks rohkem põhjust rõõmustada? Mida räägib su vastus sinust?</p>
			<p class="P-ev-Kuup-ev">Esmaspäev, 18. juuli</p>
			<p class="P-ev-Pealkiri">Usk keset puhastustuld</p>
			<p class="Tekst">Üks asi on olla lahingus, aga hoopis hullem on seejuures mitte näha lahinguks rivistunud vägesid. Teatud mõttes oleme kristlastena just sellises olukorras. Teame, et sõjajõud on väljas, ja tunneme neid oma elus ning ometi tuleb meil usus edasi liikuda, usaldades Teda, „otsekui nähes nähtamatut“ (Hb 11:27). </p>
			<p class="P-ev-Loe">Loe Iiobi 23:1–10. Milles seisneb Iiobi võitlus? Mida ta ei näe? Samas, mida ta oma kõigi katsumuste kiuste usub?</p>
			<p class="Tekst">Keset oma kohutavaid katsumusi usaldas Iiob Issandat. Vaatamata kõigele pidas ta kindlameelselt vastu. Ja üks põhjus, miks ta kindlaks jäi, oli kuld. Mitte kuldmedal; Iiob vaatas hoopis tulevikku ja mõistis, et kui ta hoiab Jumalast kinni, tuleb ta katsumustest välja paremana – just nagu kuld. Meile pole öeldud, kui palju Iiob teadis, mis kulisside taga toimus. Olenemata sellest, kui palju tema eest varjatuks jäi, pidas ta puhastustules ikkagi vastu. </p>
			<p class="Tekst">Kardad sa tuld? Oled sa mures tulekuumuse pärast, mis võib ette tulla? Ehk näib Jumala tulekuumus, nagu Iiobi puhulgi, olevat seletamatu. Tulekuumuseks võivad olla kohanemisraskused uue töö või koduga. Võib-olla tuleb taluda halba kohtlemist töö juures või lausa omaenda perekonnas. Tulekuumuseks võib olla haigus või rahaline kahju. Nii raske, kui seda ka mõista on, kasutab Jumal katsumusi sinu täiustamiseks ja puhastamiseks, et sinu iseloomus hakkaks paistma Tema nägu.</p>
			<p class="Tekst">Näib, et kullaks osutumine on Iiobi jaoks eesmärk, millele oma pilk suunata ja mis aitab muredest välja rabeleda. Tema iseloomust räägib võimsalt juba tõik, et kogu oma valu ja kannatuse keskel suutis ta tajuda, et tegemist oli puhastusprotsessiga. Kuigi ta ei saanud paljust aru, teadis ta, et katsumused puhastasid teda. </p>
			<p class="P-ev-Loe">Kuidas – su oma kogemuse põhjal – katsumused puhastavad ja täiustavad? Mil muul viisil kui kannatuste kaudu sa veel puhastatud saad? </p>
			<p class="P-ev-Kuup-ev">Teisipäev, 19. juuli </p>
			<p class="P-ev-Pealkiri">Jeesuse viimased sõnad</p>
			<p class="Tekst">Jeesus oli Jeruusalemmas ja Tema surmani polnud palju aega jäänud. Matteuse evangeeliumi järgi olid Jeesuse viimasteks õpetusteks enne paasapüha tähendamissõnad, mida Ta jüngritele rääkis. Nende hulgas olid ka lood kümnest neitsist ning lammastest ja sikkudest. Need tähendamissõnad juhendavad, kuidas elada Jeesuse tulekut oodates. Seepärast on need tänapäeval – mil näeme Jeesuse peatse tuleku märke kõikjal enda ümber – kohasemad kui iial varem. </p>
			<p class="Tekst">Kümne neitsi tähendamissõna puhul (Mt 25:1–12) toovad paljud kommentaatorid esile, et õli sümboliseerib Püha Vaimu. Ellen G. White on sama meelt, kuid ütleb ühtlasi, et õli sümboliseerib iseloomu ja seda ei saa keegi teine meie jaoks hankida.</p>
			<p class="P-ev-Loe">Loe tähendamissõna läbi. Kuidas muutub loo mõte olenevalt sellest, kas näed õli Püha Vaimu või iseloomu sümbolina? Milline on selle loo tähendus sinu jaoks siis, kui õli kujutab Püha Vaimu, ja milline siis, kui õli kujutab Kristuse-sarnast iseloomu?</p>
			<p class="Tekst-joon">Püha Vaim:</p>
			<p class="Tekst-joon">Iseloom:</p>
			<p class="P-ev-Loe">Loe Mt 25:31–46 tähendamissõna lammastest ja sikkudest. Mille alusel eraldatakse lambad sikkudest? </p>
			<p class="Tekst">Märkad, et kuningas eraldab lambad sikkudest nende tegevuse, nende iseloomu põhjal. Jeesus ei õpeta sellega pääsemist tegude kaudu, küll aga näeme, millise tähtsusega on lunastusplaanis iseloomu arendamine ning kuidas peegeldub pääste nende elus ja iseloomus, keda Kristus tõesti päästab. </p>
			<p class="P-ev-Loe"><span class="Italic CharOverride-9">Öeldakse, et „iseloomu näitab see, milline on inimene pimedas“. Mis </span><span class="Italic CharOverride-9">laadi inimene oled sa siis, kui sa pole kellegi silma </span><span class="Italic CharOverride-9">all? Mida räägib vastus sulle muutustest, mida teha tuleb?</span></p>
			<p class="P-ev-Kuup-ev">Kolmapäev, 20. juuli</p>
			<p class="P-ev-Pealkiri">„Arukad“</p>
			<p class="Tekst">Eile heitsime pilgu iseloomu tähtsusele nende jaoks, kes ootavad Jeesuse teist tulekut. Täna vaatame üksikasjalikumalt iseloomu tähtsust nende jaoks, kes on Jeesuse teise tuleku ajal elus.</p>
			<p class="P-ev-Loe">Loe Tn 12:1–10. Milline on loetu taust? Millisele ajale maailma ajaloos siin osutatakse? Kõige tähtsam, mida räägivad loetud salmid neil päevil elava Jumala rahva iseloomu kohta? Millised tunnusjooned vastanduvad õelatele? Vaata ka Ilm 22:11.</p>
			<p class="Tekst">Taanielile öeldakse, et vahetult enne Jeesuse tulekut on ahastuse aeg, mida ei saa võrrelda mingi muu perioodiga ajaloos. Tn 12:3, 10 kirjeldatakse meile kõnealuse ajastu õigeid ja õelaid. Märkad, et õelad „teevad õelust“ (Tn 12:10), erinevalt õigetest, kes 3. salmi sõnastuses paistavad „taevalaotuse hiilguses“. Küllap on nii sellepärast, et õigeid on „puhastatud, tehtud valgeks ja sulatatud“ (Tn 12:10, NIV) sel ajal, mis „on kitsas aeg, millist ei ole olnud rahvaste algusest peale kuni selle ajani“ (Tn 12:1). Erinevus on ilmne: õelad ei mõista, aga õiged on „mõistlikud“ ja mõistavad. </p>
			<p class="Tekst">Mida nad mõistavad? Matemaatikat, teadust, kõrgemat kriitikat? Õpetussõna ütleb, et „Issanda kartus on tunnetuse algus“ (Õp 1:7). Küllap on „mõistlikud“ selles kontekstis mõistlikud seepärast, et neil on arusaamine lõpusündmustest, järjest avanevast lõpuajast. Neile ei tule see üllatusena, sest nad teavad Jumala Sõna uurimise tõttu, mis tuleb. Olulisim on aga, et lisaks teadmisele lubavad õiged hädaajal end puhastada ja täiustada; õelad seevastu muutuvad oma mässus veel kangekaelsemaks ja jätkavad niisiis oma kurjuses. </p>
			<p class="Tekst">Põhimõtteliselt kirjeldatakse meile siin inimesi, kes on läbinud täiustamise ja puhastamise protsessi. </p>
			<p class="P-ev-Loe"> Oleme küll vaadanud neid salme päris viimsete päevade kontekstis, kuid millised siin nähtavad põhimõtted aitavad meil paremini tunda, missugune on puhastamise ja täiustamise protsess meie jaoks tänapäeval?</p>
			<p class="P-ev-Kuup-ev">Neljapäev, 21. juuli</p>
			<p class="P-ev-Pealkiri">Iseloom ja kogudus</p>
			<p class="Tekst">Ühes laulus on umbes sellised sõnad: „Olen kalju, olen saar.“ Oled sa tundnud ennast kunagi nii – tahtnud seista üksi? Võib-olla oled kuulnud inimesi ütlevat: „Minu teekond Jumalaga on eraasi. See on midagi, millest ma rääkida ei taha.“</p>
			<p class="P-ev-Loe">Loe Ef 4:11–16. Millest Paulus siin räägib? Millise osa omistab ta kogudusele?</p>
			<p class="Tekst">Paulus kirjeldab efeslastele kogudust ihuna. Jeesus on pea ja Tema inimesed on ülejäänu. Märkad Ef 4:13 lugedes, et sellise kogudusena elamise ülimaks eesmärgiks on saada „täismeheks Kristuse täisea mõõtu mööda“. Selleks vajame igaüht!</p>
			<p class="Tekst">Kindlasti on võimalik olla kristlane päris üksi. Just nagu sajandite jooksul on paljud pilgatud ja taga kiusatud inimesed möödapääsmatult pidanud üksi seisma. Tõsiasi, et sellised mehed ja naised pole paindunud neid ümbritseva surve all, tunnistab võimsalt Jumala väest. Nii see on, kuid Paulus tahab rõhutada olulist tõde: parimal viisil kogeme ja avaldame Kristuse täiust siis, kui töötame üksteisega osaduses. </p>
			<p class="P-ev-Loe">Mida ütleb Paulus Ef 4:11–16 selle kohta, mis peab juhtuma enne, kui Kristuse täius meie kristlikus koguduses avalduda saab?</p>
			<p class="P-ev-Loe">Mil viisil erineb Kristuse täiust avaldava koguduse tunnistus Kristuse täiust avaldava üksikisiku omast? Milliste tulemusteni viib see suure võitluse kontekstis? Vaata Ef 3:10.</p>
			<p class="Tekst">Omaette või võõrastega on kergem olla meeldiv kui inimeste vastu, keda sa väga hästi tunned või kes sulle ei meeldi. Järelikult, kui oleme selliste inimeste vastu ikkagi armulised ja lahked, oleme vastupandamatud tunnistajad Jumalast.</p>
			<p class="P-ev-Kuup-ev">Reede, 22. juuli</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Sons and Daughters of God“ peatükke „God Promises Us a New Heart of Flesh“, lk 100; raamatust „Kristuse tähendamissõnad“ peatükki „Peigmehele vastu“, orig lk 405–421, ning raamatust „Suur võitlus“ peatükki „Viletsusaeg“, orig lk 613–634.</p>
			<p class="Tekst">„Üleüldse on iseloomu arendamine inimese kätte usaldatud töödest tähtsaim ning usinus selles vallas on nüüd tähtsam kui iial varem. Ükski varasem sugupõlv pole pidanud seisma nii tähtsate sündmuste ees. Noored mehed ja noored naised on nüüd ohustatud nii nagu ei iial varem.“ – Ellen G. White, „Kasvatus“, lk 225.</p>
			<p class="Tekst">„Selle tähendamissõna kohaselt kerjasid rumalad neitsid õli ega saanud palutut. Öeldu sümboliseerib neid, kes pole oma iseloomu arendamise abil valmistanud ennast kriisiajal püsima jääma. Justkui läheksid nad naabrite juurde ja ütleksid: Anna mulle oma iseloom, muidu hukkun. Need, kes olid targad, ei saanud anda oma õli rumalate neitsite vilkuvatesse lampidesse. Iseloomu ei saa üle kanda. Seda ei saa osta ega müüa; see tuleb omandada. Issand on andnud igaühele võimaluse omandada armuaja jooksul õige iseloom, kuid Issand pole loonud viisi, kuidas üks inimene saaks anda teisele edasi iseloomu, mida ta on arendanud rasketest kogemustest läbi minnes ja suure Õpetaja õppetunde õppides ning mille tõttu suudab ta olla katsumustes kannatlik ja ilmutada usku, mis võib kõrvaldada võimatuna näivad mäed.“ – Ellen G. White, „The Youth’s Instructor“, 16. jaanuar, 1896.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Mida tähendab „arendada iseloomu“? Kuidas seda teed? Kuivõrd on iseloomu arendamine nähtavalt esikohal sinu ja su koguduse elus?</p>
			<p class="Küsimused-Aruteluks"><span class="P-ev-Loe">2</span>. Neljapäevases osas räägiti koguduse olulisusest kristlase elus. Kui hästi toimib su kohalik kogudus Kristuse ihuna? Kui hästi te kogudusena Issandat esindate? Rääkige klassis, mida saate olukorra parandamiseks teha.</p>
			<p class="Küsimused-Aruteluks"><span class="P-ev-Loe">3</span>. Rääkige klassis teemal, miks on iseloomu arendamine tähtis, kuigi meid päästetakse üksnes usust Jeesusesse. Kuna meid päästavad Tema õigus ja Tema täiuslik iseloom, siis miks tuleb meil iseloomu arendada?</p>
			<p class="Küsimused-Aruteluks"><span class="P-ev-Loe">4</span>. Lapsest peale kurt ja pime Helen Keller kirjutas: „Iseloom ei arene kerguses ja rahus. Ainult katsumustes ja kannatustes saab hing tugevamaks, visioon selgemaks, ambitsioon inspireeritumaks ning saavutatakse edu.“ – „Leadership“, 17. kd, nr 4. Oled sa nõus? Arutlege iseloomu, kannatuse ja suure võitluse vahelise suhte teemal. </p>
			<p class="Lugu-Pealkiri">Vaimude vandenõu </p>
			<p class="Lugu-Autor">Loo on kirja pannud Andrew McChesney.</p>
			<p class="Tekst"><span class="CharOverride-1">Möödus mitu kuud, enne kui ema ja Junior said teada, miks oli isa nad kaheks kuuks hüljanud ning Manaus (Brasiilias) candomblé templis elanud. Sellepärast, et Junior tahtis saada seitsmenda päeva adventistiks. </span></p>
			<p class="Tekst"><span class="CharOverride-1">Pärast seda, kui üks mees ristiti Seitsmenda Päeva Adventistide Alfa kogudusse, rääkis Junior emale, et temagi tahtis ristitud saada. Ema rääkis isale ja isa sai templis kurjadelt vaimudelt korralduse see plaan peatada. </span></p>
			<p class="Tekst"><span class="CharOverride-1">Kodus püüdis isa Juniori veenda, et ta ümber mõtleks, aga poiss jäi kindlaks. Kurjad vaimud hakkasid survet avaldama, öeldes isale, et kui ta Juniori ei takista, tabab teda häving. Isa ei saanud aru, kuidas Juniori ristimine tema hävitaks, aga ta nõustus vaimude plaaniga kolida kodust välja. Vaimud ütlesid, et ema võib ühel päeval kaotada nii abikaasa kui ka oma töö ja peab lõpetama Juniori kirikusse viimise. Isa ei tahtnud kodust ära minna ja oli kogu päeva selle plaani pärast mures. Aga siis, kui ema sel õhtul koguduse ürituselt koju jõudis, sai ta vihaseks ja otsustas lahkuda.</span></p>
			<p class="Tekst"><span class="CharOverride-1">Esialgu toimis plaan vastavalt ettekuulutusele. Järgmisel päeval lahkus isa kodust ja ema kaotas oma töö. Aga plaani ülejäänud osa kukkus läbi. Vaimud olid lootnud, et emal saab raha otsa ja ta lõpetab Juniori kirikusse viimise. Aga siis, kui ema ei suutnud enam kütuse eest maksta, hakkasid koguduseliikmed neid oma autoga sõidutama. Kahe kuu pärast teatasid vaimud, et nad teevad Juniori ristimise takistamiseks uue plaani. Nad käskisid isal koju naasta. </span></p>
			<p class="Tekst"><span class="CharOverride-1">Selle aja kestel oli Junior hakanud käima ristimiseks ettevalmistavates piiblitundides. Ta ühines Rajaleidjatega, võttis osa koguduse muusikatööst ning aitas kogudust helitehnikuna. Kuigi kurjad vaimud olid lubanud Juniori ristimist takistada, kasvas poisi soov üha. Isale tegi tuska, et ka ema hakkas rääkima ristitud saamisest.</span></p>
			<p class="Tekst"><span class="CharOverride-1">Pastor Ricardo pani paika Juniori ristimise aja – 29. oktoober, mil möödus aasta sellest, kui poiss kuulis sõber Cliffersoni majas esimest korda adventkogudusest. Ema igatses saada ristitud samal ajal.  Kui ta sellest pastor Ricardole rääkis, vaatas pastor talle tõsiselt otsa. „Sind ei saa ristida, sest sa ei ole seaduslikus abielus,“ ütles ta. Need sõnad olid emale tõeliseks hoobiks. Tema vabaabielu takistas ta soovi koos Junioriga ristitud saada. Pastor Ricardo nägi ta pettumust. „Ära muretse,“ ütles ta. „Palu, et Eduardo sinuga abielluks.“</span></p>
			<p class="Tekst"><span class="CharOverride-1">Pisarad voolasid mööda ema põski, kui ta kirikust lahkus. Ta kahtles, kas isa nõustub sellega. Ometi otsis ta mehe üles. „Ma tahan sinult midagi küsida,“ ütles ta. „Ükskõik, kuidas sa vastad, meie suhe sellest ei muutu. Kas sa tahad minuga abielluda?“</span></p>
			<p class="Tekst"><span class="CharOverride-1">Isa torutas huuli ja vaatas emale suurte kutsikasilmadega otsa. Siis ta nägu tõsines. „Ei,“ ütles ta. „Ma ei abiellu sinuga iialgi.“</span></p>
			<p class="Tekst"><span class="CharOverride-1">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">5. õppetükk: 23.–29. juuli</p>
			<p class="N-dal-Pealkiri">Äärmuslik kuumus</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> 1Ms 22. ptk; Ho 1:10 – 2:14; Ii 1:6 – 2:10; <br />2Kr 11:23–29; Js 43:1–7.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Issand arvas heaks teda rõhuda; ta on andnud talle südame&#173;valu. Kui sa tood ta hinge patuohvriks, siis saab ta näha oma sugu, ta pikendab oma päevi ja Issandale meelepärane läheb tema käes korda“ (Js 53:10, NKJV).</p>
			<p class="Tekst">Kui kuulsa kristliku kirjaniku C. S. Lewise naine oli suremas, kirjutas Lewis: „Mitte et mind ohustaks (ma arvan) usu kaotamine Jumalasse. Tõeline oht on selles, et ma hakkan uskuma igasuguseid hirmsaid asju Tema kohta. Järeldus, mida ma kardan, ei ole „Jumalat pole siis ikkagi olemas“, vaid „Selline siis ongi Jumal tegelikult“.“ – „A Grief Observed“ (New York: HarperCollins Publishers, Inc., 1961), lk 6, 7.</p>
			<p class="Tekst">Kui olukord muutub väga piinarikkaks, loobub osa inimesi Jumalast täiesti. Teistel, nagu Lewisel, on kiusatus muuta oma nägemust Jumalast ja kujutada Temast ette igasugust halba. Tekib küsimus, kui kuumaks võib veel minna. Kui suure kuumusega on Jumal nõus oma rahva puhul riskima, et kujundada meid „saama tema Poja näo sarnaseks“ (Rm 8:29)?</p>
			<p class="Tekst"><span class="Bold-teksti-sees">Pilk nädalale: </span>Mida sa arvad, miks on Jumal valmis riskima sellega, et Teda mõistavad valesti need, kellest Ta soovib, et nad Teda tunneksid ja armastaksid? Kui palju on Jumal sinu meelest valmis olema valesti mõistetud selleks, et vormida meid „tema Poja näo sarnaseks“?</p>
			<p class="N-dal-Valmistud"><span class="Italic">Selle</span><span class="Italic"> nädala õppetükki õppides valmistud hingamispäevaks, 30. juuliks.</span></p>
			<p class="P-ev-Kuup-ev">Pühapäev, 24. juuli</p>
			<p class="P-ev-Pealkiri">Aabraham sulatustiiglis</p>
			<p class="Tekst">Loe läbi 1Ms 22. peatükk. Tühja koha pealt ja selgitusteta kutsub Jumal äkki Aabrahami üles tooma oma lapse põletusohvriks. Suudad sa kujutleda, kuidas Aabraham end tundis? Mõte, et püha Jumal nõuab kelleltki oma poja ohverdamist, äratab täielikku vastikust. Ning isegi kui see Aabrahamile kuidagi kõlbas, siis kuidas pidi jääma Jumala tõotusega pärija kohta? Kui pole poega, tühistub ka tõotus.</p>
			<p class="P-ev-Loe">Miks palus Jumal Aabrahamil sellise ohvri tuua? Kui Jumal teab kõike, siis mis oli asja mõte?</p>
			<p class="Tekst">Jumala nõue ja selle ajastus ei olnud juhuslik. Tõepoolest oli arvestatud, et see tekitab võimalikult sügava ahastuse, sest „Jumal oli jätnud Aabrahami jaoks viimase, raskeima proovikivi ajale, mil teda rõhus aastate koorem ning ta igatses puhkust muredest ja vaevast“. – Ellen G. White, „Patriarhid ja prohvetid“, orig lk 147. Kas see oli hullu Jumala pandud proovikivi? Üldsegi mitte, sest „kohutava sisevõitluse valulikke päevi lubati tal kogeda selleks, et ta võiks oma kogemuse kaudu pisutki mõista selle ohvri suurust, mille tõi inimese lunastamiseks igavene Jumal“. – „Patriarhid ja prohvetid“, orig lk 154.</p>
			<p class="Tekst">Tegemist oli üksnes läbikatsumisega – Jumalal polnud iial kavas lasta Aabrahamil oma poeg tappa. See aga heidab valgust väga tähtsale viisile, kuidas Jumal mõnikord tegutseb. Jumal võib paluda meil teha midagi, mida Tal pole iial kavas lasta täide viia. Ta võib paluda meil minna kuhugi, kuhu Ta ei kavatse meil iial lasta kohale jõuda. Jumala jaoks ei ole tingimata tähtis lõpuni minek, vaid see, mida õpime ümber kujundamise protsessis. </p>
			<p class="Tekst">Võimalik, et Jeesusel oli mõttes Aabrahami kogemus, kui Ta ütles juutidele: „Teie isa Aabraham tundis suurt rõõmu sellest, et ta saab näha minu päeva, ja ta nägi seda ja rõõmustas“ (Jh 8:56). Aabraham oleks ennast niisugusest teadmisest ilma jätnud, kui ta lükanuks saadud juhise kõrvale kui Saatanast pärineva. Aabraham elas kogu protsessi üle ja õppis sellest, sest ta tundis ära Jumala hääle. </p>
			<p class="P-ev-Loe">Kuidas tunned sina ära Jumala hääle? Kuidas tead, et Jumal räägib sinuga? Mil viisil edastab Ta sulle oma tahte?</p>
			<p class="P-ev-Kuup-ev">Esmaspäev, 25. juuli</p>
			<p class="P-ev-Pealkiri">Isemeelne Iisrael</p>
			<p class="Tekst">Hoosea lool on meile üht-teist olulist õpetada. Hoosea olukord on märkimisväärne. Tema naine Gomer teeb kõrvalehüppeid ja saab lapsi teiste meestega. Kuigi naine on seksuaalselt truudusetu, käsib Jumal Hooseal võtta naine enda juurde tagasi ja osutada talle veelkord täiel määral armastust. See lugu on mõeldud olema tähendamissõnaks Jumalast ja Iisraelist. Iisraellased läksid Jumala juurest ära ja hoorasid vaimulikus mõttes teiste jumalatega, kuid Jumal armastas neid ikkagi ja tahtis nende vastu üles näidata oma armastust. Vaadelgem Jumala meetodeid!</p>
			<p class="P-ev-Loe">Loe Ho 1:10–2:14. Milliste meetoditega tõmbab Jumal enda sõnul Iisraeli tagasi enese juurde? Kuidas sellised kogemused tunduvad?</p>
			<p class="Tekst-joon">Ho 2:4, 5</p>
			<p class="Tekst-joon">Ho 2:7–9</p>
			<p class="Tekst-joon">Ho 2:10, 11</p>
			<p class="Tekst-joon">Ho 2:12</p>
			<p class="Tekst">Siit loost kerkib esile kaks olulist mõtet selle kohta, kuidas kogeme Jumalat, kui Ta toob meid meeleparandusele. Esiteks on oht mitte ära tunda, et Jumal tegutseb. Iisraelil oli karmide ja valusate kogemuste keskel kindlasti raske tunnistada, et nende Jumal tegutses nende päästmiseks. Kui teravad okkad tõkestavad meie teed või müür piirab meid niimoodi, et me ei tea, kuhu minna (Ho 2:8), siis kas see on Jumalast? Kui meilt võetakse eluks hädavajalik või meid häbistatakse (Ho 2:11, 12), kas on siis võimalik, et selle kõige keskel on Isa? Ükskõik, mida me tunneme, tegutseb Jumal alati selle nimel, et tuua meid patukahetsusele, sest Ta armastab meid väga.</p>
			<p class="Tekst">Teiseks on meil oht Jumalast valesti aru saada, kui Ta tegutseb. Võime küll tunnistada, et Jumal tegutseb, aga meile ei meeldi see, mida Ta teeb. Ajal, mil oleme haiget saanud ja häbis, on kerge süüdistada Jumalat julmuses, sekkumata jätmises või hoolimatuses. Kuid Jumal tegutseb alati selle nimel, et meid oma armastuslepingu kaudu uuendada. </p>
			<p class="P-ev-Loe">Loe Ho 2:16–25. Mida see tekstilõik Jumala kohta avaldab? Palu Pühal Vaimul sulle näidata, kas teed mõnes oma elu valdkonnas Jumala juurest kõrvalehüppeid. Kui oled kindel, et teed, siis miks oodata sulatustiiglisse jõudmist? Mis keelab sul ennast nüüd Issandale tervenisti allutamast?</p>
			<p class="P-ev-Kuup-ev">Teisipäev, 26. juuli</p>
			<p class="P-ev-Pealkiri">Jumalateenimine – ellujäämise abivahend</p>
			<p class="P-ev-Loe">Loe Ii 1:6–2:10. Mis tekitas Iiobile kannatusi?</p>
			<p class="Tekst">Ülimalt hämmastav. Inglid tulevad Jumala jutule ja Saatan tuleb nendega. Jumal küsib Saatanalt, kus ta on olnud, ja Saatan vastab: „Maad mööda hulkumas ja rändamas“ (Ii 1:7). Siis esitab Jumal küsimuse: „Kas oled tähele pannud mu sulast Iiobit?“ Küsimus iseenesest pole kuigi eriline, kuid tähelepanu väärib, kes seda küsib. Küsijaks pole Saatan, kes näitaks sõrmega Iiobile kui uurimisobjektile – küsijaks on Jumal. Teades täpselt, mis järgneb, juhib Jumal Saatana tähelepanu Iiobile. All maa peal pole Iiobil aimugi, kui kuumaks hakkab tal sulatustiiglis minema. Ja kuigi on väga selge, et Iiobi kannatusi põhjustab Saatan, mitte Jumal, on selge ka see, et Jumal annab Saatanale selgesõnaliselt loa hävitada Iiobi varandus, lapsed ja tervis. Kui Jumal lubab Iiobil kannatada, siis mis vahet sel on, kas kannatusi tekitab Jumal või Saatan? Kuidas on Jumal õiglane ja püha, kui Ta lubab Saatanal aktiivselt Iiobile sellist valu põhjustada? Kas see olukord on erijuhtum või iseloomulik viis, kuidas Jumal praegu meidki kohtleb?</p>
			<p class="P-ev-Loe">Ii 1:20, 21 – kuidas reageerib katsumustele Iiob?</p>
			<p class="Tekst">Sellisele kannatusele on võimalik reageerida kahel moel. Me kas muutume kibestunuks ja vihaseks, pöörame Jumalale selja ja usume, et Jumal on julm või Teda polegi olemas, või siis hoiame Jumalast veel tugevamini kinni. Iiob jääb oma katastroofis Jumala juurde ja teenib Teda.</p>
			<p class="Tekst">Näeme Ii 1:20, 21 jumalateenimise kolme osa, mis on ahastuses abiks. Esiteks tunnistab Iiob, et ta on abitu ega saa midagi nõuda: „Alasti olen ma emaihust tulnud ja alasti pöördun ma tagasi“ (Ii 1:21). Teiseks tõdeb Iiob, et Jumalal on endiselt kõik täielikult kontrolli all: „Issand on andnud ja Issand on võtnud“ <br />(Ii 1:21). Kolmandaks lõpetab Iiob kinnitusega, et ta on veendunud Jumala õigluses: „Issanda nimi olgu kiidetud“ (Ii 1:21).</p>
			<p class="P-ev-Loe">Kas lähed katsumusest läbi? Astu Iiobi jälgedes. Kuidas need sind aitavad?</p>
			<p class="P-ev-Kuup-ev">Kolmapäev, 27. juuli</p>
			<p class="P-ev-Pealkiri">Lootus – ellujäämise abivahend </p>
			<p class="Tekst">„Meid koormati üliväga üle meie jõu, nii et me koguni kahtlesime oma ellujäämises. Jah, meil oli meie endi arvates surmakäsk juba käes, et me ei loodaks endi, vaid Jumala peale, kes surnud üles äratab“ (2Kr 1:8, 9).</p>
			<p class="Tekst">Jumala valitud apostel Paulus kannatas rohkem kui enamik inimesi. Ometi Paulus ei murdunud. Tema tänulikkus Jumala vastu hoopis suurenes. Loe <br />2Kr 11:23–29 tema raskuste loetelu. Nüüd loe 2Kr 1:3–11.</p>
			<p class="P-ev-Loe">2Kr 1:4 ütleb Paulus, et saame Jumalalt kaastunnet ja lohutust sel põhjusel, „et me suudaksime julgustada neid, kes on mis tahes ahistuses, julgustusega, millega Jumal meid endid julgustab“. Mil määral võib kannatus olla kutse teenida teisi? Kuidas muutuda selle võimaluse suhtes ärksamaks? </p>
			<p class="Tekst">Jumal tahab meie kaudu teenida haavata saanud inimesi. See tähendab, et esmalt võib Ta lubada meil kogeda samasuguseid vigastusi. Siis saame pakkuda julgustust: mitte teooriat, vaid omaenda kogemust sellest, kuidas Jumal meid julgustas ja lohutas. See on Jeesuse elust pärit põhimõte (vaata Hb 4:15).</p>
			<p class="Tekst">Paulus ei kirjelda oma raskusi nii ilmekalt sellepärast, et enda vastu kaastunnet äratada. Need annavad teadmise, et siis, kui oleme ise sügavikus, sekkub Isa meie julgustamiseks ja lohutamiseks. Võime olla lausa oma elu pärast meeleheitel ja meid võidakse isegi tappa, aga me ei pea kartma, sest Jumal õpetab meid toetuma Temale. Tema on usaldusväärne, sest Jumal „äratab üles surnud“ (2Kr 1:9).</p>
			<p class="Tekst">Kui Paulus jätkab evangeeliumi kuulutamist, teab Ta, et Jumal päästab ta ka tulevikus. Paulus suudab jääda kindlaks kolme toetuse najal, mida ta mainib 2Kr 1:10, 11. Esiteks, Jumala tõestatud teod: „Tema päästis meid sellest määratu suurest surmast ja päästab veelgi“ (2Kr 1:10). Teiseks, Paulus on otsustanud hoida oma tähelepanu Jumalal: „Tema, kelle peale me loodame. Jah, ta päästab edaspidigi“ (2Kr 1:10). Kolmandaks, pühade jätkuvad eestpalved: „… kui ka teie eestpalvetega meile appi tulete“ (2Kr 1:11). </p>
			<p class="P-ev-Loe">Mida õpid Pauluselt, mis aitab sul võitlustes hoiduda langemast enesehaletsusse?</p>
			<p class="P-ev-Kuup-ev">Neljapäev, 28. juuli</p>
			<p class="P-ev-Pealkiri">Äärmuslik kuumus</p>
			<p class="Tekst">Käesoleval veerandaastal oleme siiamaani arutlenud mitme tulekuumuse näite üle, mida Jumal kasutab selleks, et meie elu puhastada ja muuta meid Kristuse sarnaseks. Osa inimesi aga võib neid näiteid vaadates järeldada, et Jumal on karm ja nõudlik kubjas. Kindlasti ütleb keegi: „Teame, et Jumal tahab meile head, aga neist näidetest ei ilmne kuigi palju hoolt ja armastust. Pigem Jumal justkui heidutab. Tema püstitab eesmärgi, mille poole püüdlemine toob raskusi, ning meie ei saa sinna midagi parata.“</p>
			<p class="Tekst">On tõsi, et siin pattu täis maal elades saame üksnes pisut aru sellest, miks miski toimub. Taevas mõistame võrratult rohkem (1Kr 4:5; 1Kr 13:12), kuid nüüd tuleb meil elada pingsas usus, et Jumal on ligi ja kannab meie eest hoolt, isegi kui olukord alati hea ei tundu. Jesaja paneb selle pinge väga hästi sõnadesse.</p>
			<p class="Tekst">Loe Js 43:1–7. Teises salmis ütleb Jumal, et Tema rahvas läheb läbi vee ja läbi tule. Need on kujundid äärmistest ohtudest. Võib-olla vihjavad need Punase mere ja Jordani ületamisele, mis olid küll himuäratavad olukorrad, kuid sillutasid ka teed uue elu jaoks. Küllap ootad Jumalalt kinnitust, et Ta kaitseb oma inimesi selliste ohtude eest ning juhib neid kergemat teed pidi. Kuid sarnaselt Karjasega 23. psalmis ütleb Ta pigem, et siis, kui keerulised ajad tulevad, ei pea Jumala rahvas masendusse langema, sest Tema on nendega. </p>
			<p class="P-ev-Loe">Vaata uuesti Js 43:1–7. Kirjuta välja erinevaid viise, kuidas Jumal oma rahvast vees ja tules julgustab. Millise pildi Jumalast see sinu mõttes maalib? Millistele tõotustele saad ise toetuda?</p>
			<p class="Tekst">Saame Jumala tulekuumuse kohta õpitu võtta kokku kolmel viisil. Esiteks, Jumala äärmuslik kuumus on mõeldud patu hävitamiseks, mitte meie hävitamiseks. Teiseks, Jumala äärmusliku kuumuse eesmärk on selitada meid selliseks nagu oleme loodud, mitte meid õnnetuks teha. Kolmandaks, Jumal hoolitseb meie eest katsumuste keskel püsivalt ja hellalt – Ta ei jäta meid iial üksi, mis ka ei juhtuks. </p>
			<p class="P-ev-Loe">Mida õpetavad järgnevad salmid sulle Jumala tegevuse ja iseloomu kohta? Ps 103:13, 14; Mt 28:20; 1Kr 10:13; 1Pt 1:7. Kuidas oled oma elus kogenud nende salmide ehtsust?</p>
			<p class="P-ev-Loe">Reede, 29. juuli</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Patriarhid ja prohvetid“ peatükki „Usuproov“, orig lk 145–155 ja raamatust „Tunnistused kogudusele“, 5. kd, „Praise Ye the Lord“, lk 315–319.</p>
			<p class="Tekst">„Jumal on oma rahvale ikka tuleproove lubanud. Just tulekuumuses eraldub räbu kristliku iseloomu ehedast kullast. Jeesuse silm jälgib sellist proovi. Ta teab, kuidas on vaja hinnalist metalli puhastada, et see peegeldaks Tema armastuse sära. Jumal kasvatab oma sulaseid isiklike, sügavuti minevate tuleproovidega. Ta näeb, et kellelgi on võimeid, mida võiks kasutada Tema töö edasiviimiseks, ja Ta paneb selle inimese proovile. Ta lubab tema elus tulla olukordi, mis katsuvad läbi tema iseloomu… Ta näitab inimesele tema abitust ja õpetab toetuma Temale… Nii saavutab Jumal eesmärgi. Olles saanud osa sellisest kasvatusest, on inimene valmis täitma suurt ülesannet, mille tarvis ta on saanud oma võimed.“ – Ellen G. White, „Patriarhid ja Prohvetid“, orig lk 129, 130.</p>
			<p class="Tekst">„Kui Jumala ettenägevus kutsub meid taluma katsumust, siis võtkem oma rist ja joogem kibedat karikat, hoides meeles, et seda hoiab meie huulil Isa käsi. Usaldagem Teda nii pimedas kui ka päeva ajal. Kas me ei suuda usaldada, et Tema annab meile kõike, mis on meie jaoks hea?... Kuidas saame keelduda ka viletsuseööl südame ja häälega tänulikult kiitmast siis, kui meenutame meile osutatud armastust, mis väljendus Kolgata ristil?“ – Ellen G. White, „Tunnistused kogudusele“, 5. kd, lk 316.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Lase klassis kellelgi rääkida oma usuproovist, mis ei pruugi ehk olla nii pingeline nagu Aabrahami oma, kuid siiski küllalt tugev. Mida õpid sina selle inimese kogemusest, tema edust või ebaõnnestumisest?</p>
			<p class="Küsimused-Aruteluks"><span class="P-ev-Loe">2</span>. Vaata üle Kristuse ristilöömisele eelnev ööpäev. Mille äärmuslikuga Tal rinda pista tuli? Kuidas Ta seda talus? Millised põhimõtted Tema eeskujust saame omaks võtta siis, kui oleme enda sulatustiiglis? </p>
			<p class="Küsimused-Aruteluks"><span class="P-ev-Loe">3</span>. Arutlege sellel nädalal puudutatud mõtte üle, kuidas teenida oma kannatuse kaudu kaasinimesi, kes kannatavad. Millised probleemid võivad selle idee juures esile kerkida, kuigi mõte ise on tõsi?</p>
			<p class="Küsimused-Aruteluks"><span class="P-ev-Loe">4</span>. Ellen G. White’i äsjases tsitaadis olid sõnad: „Usaldagem Teda nii pimedas kui ka päeva ajal.“ Seda on kergem öelda kui teha. Kuidas aidata üksteisel arendada sedalaadi usku, mis võimaldaks niimoodi teha? Miks on oluline usaldada Jumalat halbadel aegadel?</p>
			<p class="Tekst">&#9;</p>
			<p class="Lugu-Pealkiri">Ootamatus ristimisel</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst"><span class="CharOverride-1">Juniori ristimise aeg jõudis kätte. Kell neli pärastlõunal pidi Seitsmenda Päeva Adventistide Alfa kogudusse Manaus, Brasiilias, saama ristitud viis inimest, nende hulgas Junior. „Mina ei tule,“ ütles isa. „Sõiduta mind templisse.“</span></p>
			<p class="Tekst"><span class="CharOverride-1">Teel kirikusse arutles ema kõva häälega, kas isa võib candomblé templist siiski oma ülempreestrirüüs tulla. „Minul ei ole sellest lugu, kui isa ametirüüs tuleb,“ ütles Junior. „Ma võtan ta vastu nii, nagu ta on.“</span></p>
			<p class="Tekst"><span class="CharOverride-1">Kirikus teatas pastor Ricardo, et Junior ristitakse esimesena, ja julgustas poissi ristimisbasseini kõrval oma lugu rääkima. Junior rääkis, kuidas teda koolis kiusati ja mismoodi klassivend Clifferson kutsus teda videomängude klubisse, kus lauldi Jeesusest ning räägiti Piiblist. Kui Junior lõpetas, astus ta ristimisbasseini ja vaatas koguduse poole. Sel hetkel astus pühakotta oma ülempreestrirüüd kandev isa. Ema puhkes nutma. „Ta tuli,“ ütles ema. „Ta ütles, et ta ei tule, aga ta tuli.“ </span></p>
			<p class="Tekst"><span class="CharOverride-1">Inimeste pilgud pöördusid ruumi tagaossa. Ema palvetas vaikselt ja koguduseliikmed, kes olid isa tööga tuttavad, palvetasid samuti. Teised põrnitsesid üllatunult isa voogavat rüüd. Kõik käitusid temaga lugupidavalt.</span></p>
			<p class="Tekst"><span class="CharOverride-1">Koguduse diakon astus isa kõrvale ja tervitas teda. „Tere, Eduardo!“ ütles diakon Roberto Fernandez. „Ootasime sind. Tule!“ Ta juhatas isa ristimisbasseini juurde, kus Junior ristimist ootas. </span></p>
			<p class="Tekst"><span class="CharOverride-1">Läbi Juniori pea tuiskas miljon mõtet. „Jumalal on plaan valmis,“ mõtles ta. „Mitte keegi ei teadnud ette, et mind ristitakse esimesena, ja isa saabus täpselt siis, kui ma basseini astusin. Jumala plaanid on täpipealsed!“</span></p>
			<p class="Tekst"><span class="CharOverride-1">Iga ristitava jaoks oli arvestatud kümme minutit, aga Juniorile kulus tund. Mitu sõpra videomängude klubist tõusis püsti ning hakkas Jumalat tänama Juniori otsuse eest ja julgustama poissi ustav olema. Pastor Ricardo palus Rajaleidjatel laulda ja kõik ühinesid lauluga.</span></p>
			<p class="Tekst"><span class="CharOverride-1">Kui Junior veest välja tuli, lehvitasid Rajaleidjad rõõmsalt oma kollaseid rätikesi. Veest nõretav Junior kallistas isa. „Issi, su usule vaatamata armastan ma sind väga,“ ütles ta. Pealtvaatajate poole vaadates lisas poiss: „Ma tänan teid, et te siin olete. Aga kõige rohkem tänan oma isa, et ta siin on.“</span></p>
			<p class="Tekst"><span class="CharOverride-1">Siis kõnetas isa Juniori. „Poeg, ma tunnustan su religiooni, sest on juhtunud palju üleloomulikke asju,“ ütles ta. „Olen sind kogu aeg hoidnud oma religioonist eemal ja ma ei tahtnud, et sa ühegi religiooniga tegemist teeksid. Ometi tunnustan ma su religiooni, sest tajun parajasti üleloomulikku energiat. Ma loodan ainult, et mu oma rada Jeesuse juurde ei ole valulik.“</span></p>
			<p class="Tekst"><span class="CharOverride-1">Kui perekond pärast autosse istus, ütles isa: „See on nii kena koht ja inimesed on väga kenad.“ Ta säras rõõmust.</span></p>
			<p class="Tekst"><span class="CharOverride-1">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">6. õppetükk: 30. juuli – 5. august</p>
			<p class="N-dal-Pealkiri">Võideldes täiest jõust</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 16:5–15; Kl 1:28, 29; 1Pt 1:13; Mt 5:29; <br />1Ms 32. ptk.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Selle nimel näen visalt vaeva, võideldes täiest jõust, millega Kristus minu sees vägevasti tööd teeb“ (Kl 1:29). </p>
			<p class="Tekst">Ühes jutusaates olid koos mees ja naine. Mõlemad teadsid oma kogemusest, mis tunne on, kui su laps mõrvatakse. Naise poeg oli tapetud 20 aastat tagasi ning ema viha ja kibedus oli jätkuvalt sama suur nagu enne. Mees oli täielik vastand. Mõni aasta tagasi olid terroristid mõrvanud tema tütre. Ta rääkis sellest, kuidas ta tapjatele andestas ja kuidas Jumal oli tema valu ümber kujundanud. Kuigi valu oli hirmus, oli mehest saanud näide selle kohta, kuidas Jumal võib tuua paranemise meie elu kõige süngematesse hetkedesse. </p>
			<p class="Tekst">Kuidas reageerisid kaks inimest nii erinevalt? Kuidas vaimulik muutus kristlase elus ilmneb ning mismoodi võimaldab see elu sulatustiiglites pigem küpsemaks saada, mitte masenduda?</p>
			<p class="Tekst"><span class="Bold-teksti-sees">Pilk nädalale: </span>Milline osa võitluses enese mina ja patuga on meie tahtmistel ja tahtejõul? Kuidas hoiduda veast lasta oma tunnetel valitseda otsuste üle, mida langetame? Miks tuleb meil tulekuumuses visalt jätkata ja mitte alla anda?</p>
			<p class="N-dal-Valmistud"><span class="Italic">Selle</span><span class="Italic"> nädala õppetükki õppides valmistud hingamispäevaks, 6. augustiks. </span></p>
			<p class="P-ev-Kuup-ev">Pühapäev, 31. juuli</p>
			<p class="P-ev-Pealkiri">Tõe Vaim </p>
			<p class="Tekst">Oled sa kunagi palvetanud: „Palun, Jumal, tee mind heaks!“, aga kuigi palju ei paista muutuvat? Kuidas on võimalik, et palume Jumala võimsal ümberkujundaval väel meis tegutseda, aga meie elu näib jäävat samaks? Teame, et Jumalal on piiramatud üleloomulikud võimalused, mida Ta meile innukalt ja vabalt pakub. Me küll tahame seda kõike, aga ometi näib, et meie elu ei muutu Jumala pakkumisega võrdeliselt.</p>
			<p class="Tekst">Miks? Üks põhjus on häirivalt lihtne: Vaimul on piiramatu vägi meid ümber kujundada, aga meie enda valikud võivad takistada Jumala tegutsemist.</p>
			<p class="P-ev-Loe">Loe Jh 16:5–15. Neis salmides nimetab Jeesus Püha Vaimu „Tõe Vaimuks“ (Jh 16:13). Mida Püha Vaim selle põhjal meie heaks teeb?</p>
			<p class="P-ev-Jooned"> </p>
			<p class="Tekst">Kuigi Püha Vaim võib tuua tõe meie patususe kohta, ei pane Ta meid kahetsema. Samuti võib Ta näidata meile palju tõde Jumala kohta, aga Ta ei sunni meid uskuma ega kuuletuma. Kui Jumal meid pisutki sunniks, kaotaksime oma vaba tahte ning Saatan süüdistaks Jumalat meie meelte ja südame kallal manipuleerimises. Ühtlasi oleks tal võimalik süüdistada Jumalat suures võitluses pettuse kasutamises. Kui suur võitlus taevas puhkes, ei sundinud meie Isa Saatanat ega ühtki inglit uskuma, et Tema on hea ja õige. Samuti ei sundinud Ta ingleid meelt parandama. Eedeni aias, kui kaalul oli taas nii palju, ütles Jumal väga selgelt välja tõe puu kohta aia keskel, kuid ei takistanud Aadamal ja Eeval kasutada oma vaba tahet vastu hakkamiseks. Jumal toimib meiega praegu just samamoodi. Seega toob Vaim esile tõe Jumala kohta ja patu kohta ning ütleb siis: „Mida sa teed nüüd selle valgel, mida olen sulle näidanud?“</p>
			<p class="Tekst">Sama lugu on siis, kui oleme sulatustiiglis. Mõnikord oleme tulekuumuses sellepärast, et oleme olnud sõnakuulmatud või jätnud meeleparanduse sinnapaika. Et meie Isa saaks sellistel puhkudel tegutseda, tuleb meil langetada teadlik valik – avame ukse patukahetsusele ja sõnakuulmisele, et Jumala vägi saaks tulla ja meid ümber kujundada. </p>
			<p class="P-ev-Loe">Millise veendumuse on Tõe Vaim sulle hiljuti andnud? Kui hästi sa Tema häält kuulad? Veel tähtsam aga, milliseid valikuid sa oma tahte&#173;vabadusega langetad?</p>
			<p class="P-ev-Kuup-ev">Esmaspäev, 1. august</p>
			<p class="P-ev-Pealkiri">Jumal ja inimene käsikäes</p>
			<p class="Tekst">Mis on sinu suurim saavutus? Ükskõik, mis see on, ei teinud sa seda ilmselt ära lihtsalt hommikul voodist välja ukerdades. Kui tahame elus midagi väärtuslikku korda saata, kulub selleks aega ja jõupingutusi. Teisiti pole ka Kristuse jüngriks olemisega. </p>
			<p class="P-ev-Loe">Loe Kl 1:28, 29. Paulus räägib küll, et Jumal tegutseb temas, aga mil viisil tõstab ta esile inimese jõupingutused? Vaata ka 5Ms 4:4; Lk 13:24; 1Kr 9:25; Hb 12:4.</p>
			<p class="Tekst">Kl 1:29 on kirjas väga huvitav arusaam sellest, kuidas Paulus näeb koostööd Jumalaga. Ta ütleb, et ta võitleb – aga Jumala väega.</p>
			<p class="Tekst">Siin kasutatakse väljendit „teen tööd“ (1926) ehk „näen vaeva“ (1997), mis tähendab „töötan väsimuseni“. Seda sõna kasutati eelkõige treeniva atleedi kohta. Järgmisena esineval sõnal „võitlen“ on mõnes keeles tähendusvarjund „pingutan piinarikkalt“. Niimoodi maalitakse sõnadega pilt atleedist, kes võidu nimel kõigiti pingutab. Siis aga pöörab Paulus oma mõtte ümber; Pauluski ei pinguta iseenesest, vaid ta pingutab kõigega, mida Jumal talle annab. Saame Pauluse misjonitöö kohta teha lihtsa järelduse – ta tegi oma tööd ühtaegu nii Jumala väega kui ka suure isikliku jõupingutuse ja distsipliiniga. Täpselt samamoodi saab Kristuse iseloom kujuneda välja meis.</p>
			<p class="Tekst">Pidagem seda meeles, sest elame maailmas, kus tahame saada üha rohkem aina vähema vaevaga. Selline mõttekäik on hiilinud ka kristlusesse. Osa kristlikke evangeliste lubab, on vaja ainult uskuda ning Püha Vaim langeb inimese peale hämmastava üleloomuliku väega ja teeb suuri imetegusid. Kuid see on ohtlik pooltõde, sest juhib inimesed järeldama, et meil on vaja mugavalt oma kohal istudes ainult oodata Jumala väe tulekut!</p>
			<p class="P-ev-Loe">Milline on sinu kogemus pingutusega, millest Paulus siin räägib? Mida on pannud Jumal su südamele, et selle kallal võidelda? Kuidas õpid alluma Jumala tahtele?</p>
			<p class="P-ev-Jooned"> </p>
			<p class="P-ev-Kuup-ev"> Teisipäev, 2. august</p>
			<p class="P-ev-Pealkiri">Distsiplineeritud tahe</p>
			<p class="Tekst">Meie tahte üheks suurimaks vaenlaseks on meie oma tunded. Elame kultuuris, kus meie meeli pommitatakse üha enam piltide ja muusikaga, mis on mõeldud vallandama emotsioone – viha, hirmu või lõbu – ilma, et me seda taipaksimegi. Sageli mõtleme ju nii: „Mida ma tunnen, et tahan õhtuks süüa?“ „Mida ma tunnen, et tahan homme teha?“ „Kas tunnen ennast hästi, kui selle ostan?“ Seega on tunded meie otsuste tegemisega tihedalt seotud. Tunded pole iseenesest halvad, kuid sellel, mida inimene millegi suhtes tunneb, on vähe tegemist sellega, mis on õige või parim. On tõsi, et tunded võivad meile valetada („Süda on petlikum kui kõik muu“ [Jr 17:9]) ja loovad reaalsusest eksliku pildi. Nii langetame tunnete ajel halbu valikuid ning satume iseenda tehtud tulekuumusesse.</p>
			<p class="P-ev-Loe">Millised näited saad tuua Piiblist selle kohta, kui inimesed tegid oma valikud tunnetepõhiselt, mitte aga Jumala Sõna põhjal? Millised olid tagajärjed? Vaata näiteks 1Ms 3:6; 2Sm 11:2–4; Gl 2:11, 12.</p>
			<p class="P-ev-Loe">Loe 1Pt 1:13. Mis on Peetuse mure ja mida ta tahab, et lugejad tegelikult teeksid?</p>
			<p class="Tekst">Peetrus sai aru, et mõistus on meie kontrollida oleva keha tüür. Võta mõistuse kontroll ära ja oleme igasuguste tundetuulte meelevallas. </p>
			<p class="Tekst">Kujutle, et sammud kitsast rada pidi Karjase kodu poole. Teel olles näed paljusid eri suundadesse minevaid radu. Osa selliseid radu viib kohtadesse, mida me külastada ei taha. Teised on ahvatluseks; need köidavad meie tundeid, meie emotsioone ja soove. Juhul, kui suundume sellisele rajale, lahkume õigelt teelt ja läheme kuhugi, kust võib olla ääretult raske välja saada.</p>
			<p class="P-ev-Loe">Milliste tähtsate otsustega tuleb sul rinda pista? Küsi endalt ausalt: „Kuidas märgata, kui teen oma valikuid tunnete, emotsioonide ja soovide põhjal, selle asemel, et põhineda Jumala Sõnale?“</p>
			<p class="P-ev-Kuup-ev">Kolmapäev, 3. august </p>
			<p class="P-ev-Pealkiri">Radikaalne pühendumine</p>
			<p class="Tekst">„Kui aga su parem silm ajab sind patustama, siis kisu ta välja ja heida minema, sest sulle on kasulikum kaotada üks osa oma kehast kui lasta kogu keha heita põrgusse“ (Mt 5:29).</p>
			<p class="P-ev-Loe">Mõtle Jeesuse sõnadele eeltoodud salmis. Kas sa nimetad Ta sõnu radikaalseks? Kui jah, siis miks?</p>
			<p class="Tekst">Radikaalne tegevus pole vajalik mitte sellepärast, et Jumal oleks teinud kristliku elu raskeks, vaid sellepärast, et meie ise ja meie kultuur on triivinud Jumala kavandatust väga kaugele. Sageli ärkavad inimesed ühel hetkel ja küsivad eneselt: „Kuidas ma Jumalast nii kaugele olen läinud?“ Vastus on alati sama: ikka ühe sammu kaupa. </p>
			<p class="Tekst">Loe Mt 5:29, 30. Jeesus räägib siin seksuaalpatu kontekstis. Samas kehtivad need põhimõtted ka muu patu puhul. Neid saab rakendada üldiselt meie kasvamise kohta Kristuses.</p>
			<p class="P-ev-Loe">Millisest olulisest mõttest räägib Jeesus Mt 5:29, 30? Kas meid kutsutakse üles ennast sõna otseses mõttes sandistama? </p>
			<p class="Tekst">Jeesus ei kutsu meid üles oma ihu füüsiliselt vigastama, põrmugi mitte! Küll aga kutsub Ta meid iga hinna eest üles valitsema oma meeli ja sellega oma keha. Pane tähele, need salmid ei ütle, et palvetage ja Jumal kõrvaldab jalamaid meie elust patused kalduvused. Mõnikord võib Jumal armulikult seda meie heaks teha, kuid sageli kutsub Ta meid üles põhjalikult pühenduma – loobuma millestki või tegema midagi, mida meil pole üldse tuju teha. See võib olla vägagi suur tulekuumus! Mida sagedamini langetame õigeid valikuid, seda tugevamaks saame ja seda nõrgemaks jääb meie elus kiusatuse jõud.</p>
			<p class="Tekst">Mõnikord kasutab Jumal tulekuumust selleks, et köita meie tähelepanu, kui meie ümber on väga palju lärmakaid segajaid. Sulatustiiglis taipame, kui kaugele oleme Jumalast triivinud. Tulekuumus võib olla Jumala kutse, et langetaksime radikaalse otsuse pöörduda tagasi selle juurde, mida Isa on meile kavandanud.</p>
			<p class="P-ev-Kuup-ev"> Neljapäev, 4. august</p>
			<p class="P-ev-Pealkiri">Vajadus olla püsiv</p>
			<p class="P-ev-Loe">Loe lugu Jaakobi heitlusest Jumalaga (1Ms 32. ptk). Kuidas räägib see lugu meile püsivusest isegi heidutavates olukordades? (Enne kui vastad, mõtle läbi Jaakobi olukord tervikuna.) </p>
			<p class="Tekst">Võime teada, mis on õige, ja harjutada oma tahet õigust tegema, kuid surve all võib olla päris keeruline hoida kinni Jumalast ja Tema tõotustest. Põhjus on selles, et oleme nõrgad ja hirmul. Seepärast on kristlase üheks oluliseks tugevuseks püsivus, suutlikkus edasi minna, vaatamata tahtmisele alla anda.</p>
			<p class="Tekst">Jaakob on Piiblis üks suurimaid näiteid püsivusest. Mitu aastat tagasi oli Jaakob üle kavaldanud oma venna Eesavi ja oma isa, et esmasünniõigust endale saada (1Ms 27. ptk), ning tollest ajast peale oli ta hirmuga pagenud Eesavi eest, kes teda tappa soovis. Kuigi Jumal näitas Jaakobile unes taevasse ulatuvat redelit (1Ms 28. ptk) ning tõotas teda imeliselt juhtida ja õnnistada, kartis Jaakob ikkagi. Ta igatses meeleheitlikult kinnitust, et tal olid Jumalaga asjad korras ning aastaid tagasi antud tõotused pidasid paika. Võideldes isikuga, kes oli tegelikult Jeesus, nihestus Jaakobi puusaliiges. Sellest hetkest peale ei olnud enam võimalik võidelda, sest valu oli piinav. Siis läks ta võitlemiselt üle kinni hoidmisele. Jaakob rippus väljakannatamatut valu tundes Jeesuse küljes seni, kuni sai kinnituse, et teda õnnistatakse. Jeesus ütles talle: „Lase mind lahti, sest juba koidab!“ (1Ms 32:27)</p>
			<p class="Tekst">Jaakobile tuli õnnistus sellepärast, et ta hoidis ka valus kinni. Samamoodi on meiega. Jumal võib meiegi „puusaliigese“ nihestada ja kutsuda meid siis kõige valuga Tema küljes rippuma. Jumal lubas armidel edasi valutada – <br />Jaakob lonkas ka siis, kui ta oma vennaga kohtus. Pealtnäha oli tegu nõrkusega, kuid Jaakobi jaoks oli see tugevuse tundemärk.</p>
			<p class="P-ev-Loe">Milliseid praktilisi valikuid (suhtlemises, elustiilis, lugemismaterjalis, tervislikes harjumustes, vaimulikus elus) saad langetada, mis aitaksid sul keset heidutust ja kiusatusi paremini Issanda juures püsida?</p>
			<p class="P-ev-Loe">Reede, 5. august </p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Patriarhid ja prohvetid“ peatükki „Võitluse öö“, orig lk 195–203, ning raamatust „Tee Kristuse juurde“ peatükki „Jumalale pühendumine“, orig lk 43–48.</p>
			<p class="Tekst">„Tahe, mis on inimloomuse väga oluline osa, sai pattulangemisega antud Saatana kontrolli alla, ning sellest alates on ta töötanud inimese juures, et inimene tahaks ja tegutseks temale meelepäraselt, kuid seda inimese täieliku hävingu ja viletsuse hinnaga.“ – Ellen G. White, „Testimonies to the Church“, 5. kd, lk 515.</p>
			<p class="Tekst">„Selleks, et saada Jumalalt abi, tuleb inimesel tajuda oma nõrkust ja küündimatust. Tal tuleb igatseda suurt sisemist muutust ning tal tuleb asuda tõsiselt ja püsivalt palvetama ja tegutsema. Väärad harjumused ja tavad tuleb maha raputada; võitu on võimalik saavutada ainult siis, kui püütakse otsustavalt parandada vigu ja omandada õiged põhimõtted. Paljud ei saavuta kunagi kohta, mida nad võiksid saavutada, sellepärast et nad ootavad, et Jumal teeks nende heaks seda, milleks Ta on andnud neile jõu. Kõigil, keda Jumal saab kasutada, tuleb läbi teha karm vaimne ja moraalne treeninguprotsess. Siis aitab Jumal neil ühendada jumaliku jõu inimliku tegutsemisega.“ – Ellen G. White, „Patriarhid ja prohvetid“, orig lk 248.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Mida sa arvad, mil määral me tegelikult tajume, et meie tahtmine „sai pattulangemisega antud Saatana kontrolli alla“? Kuidas saame Jeesuse iseloomule keskendumise abil paremini aru, kui patused me oleme ja kui suur on Jumala arm?</p>
			<p class="Küsimused-Aruteluks"><span class="P-ev-Loe">2</span>. Loe Jeesuse lugu Ketsemanis (Mt 26:36–42). Millised Jeesuse tunded ja soovid erinesid Jumala tahtest? Mida sellest näitest õpid?</p>
			<p class="Küsimused-Aruteluks"><span class="P-ev-Loe">3</span>. Rääkige klassis oma kultuuri iseloomulikest joontest, mis võivad murda meie kaitsest läbi ja muuta meid Saatana rünnakutele haavatavamaks. Kuidas aidata kaaskoguduseliikmeil olla neist ohtudest teadlikud ja mismoodi aidata abivajajaid? </p>
			<p class="Küsimused-Aruteluks"><span class="P-ev-Loe">4</span>. Kas tead oma koguduses kedagi, kes pole kaua kirikus käinud ja hakkab alla andma või on juba alla andnud? Mida saate koos teha, et seda inimest julgustada ja aidata tal Jeesuse juures püsida? Millisel praktilisel viisil saate teda abistada?</p>
			<p class="Lugu-Pealkiri">Templi maa-alal tagasi</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst">Möödus mitu kuud, enne kui Junior ja ema said aru, miks oli isa oma meelt muutnud ja Juniori ristimisele tulnud. Kurjad vaimud olid keelanud isal minna hingamispäeva pärastlõunal ristimisele, niisiis oli ta lükanud tagasi poja kutse osaleda. Ristimispäeval tundis isa rahutust ja palus emal viia ta Manaus (Brasiilias) asuvasse candomblé templisse. Enne kella viit pärastlõunal ütlesid vaimud templis isale, et ta paneks selga oma ülempreestrirüü ja läheks Seitsmenda Päeva Adventistide Alfa koguduse kirikusse. Nad lubasid, et võtavad kirikus olevad inimesed oma võimusesse ja takistavad Junioril ristitud saamast. </p>
			<p class="Tekst">Isa pani oma rüü selga ja kutsus takso. Ta kuulis, kuidas tema ümber liikus nähtamatu leegion kurje vaime. Kiriku sissepääsu juures teatasid vaimud järsku, et nad ei saa sisse minna.</p>
			<p class="Tekst">Isale meenus tähtsaim õppetund, mida vaimud talle aastaid tagasi olid õpetanud: ära jäta kunagi tööd pooleli. Kui ta on asunud ülesannet täitma, tuleb see tal lõpuni viia. Isa astus julgelt kirikusse. Kui ta rahvarohkesse saali astus, voolas temast üle armas, pühitsetud energia. See ei sarnanenud millegi varem kogetuga ja oli hea tunne. Hiljem mõistis ta, et see pidi olema Püha Vaimu kohalolek.</p>
			<p class="Tekst">Isa viha ristimise vastu kadus. Diakon Roberto Fernandez tuli saali tagaossa tema juurde, embas teda ja juhtis ta ristimisbasseini juurde. Isa pööras ringi ja vaatas kogudust ning nägi inimesi, kes olid oma pea langetanud. Ta mõtles, et nad kartsid, aga hiljem sai ta aru, et nad palvetasid. Kui ta nägi Juniori ristimisbasseinis, taipas ta, et vaimud olid talle valetanud. Juniori ei sunnitud adventkirikusse astuma. See oli tema enda otsus.</p>
			<p class="Tekst">Pärast laulu tõstis pastor Ricardo käe ja ütles: „Evangeeliumi teenrina ristin ma sind Isa, Poja ja Püha Vaimu nimel. Aamen.“ Siis vajutas ta Juniori vee alla.</p>
			<p class="Tekst">Pärast ristimist võttis Junior mikrofoni ja vaatas isale otsa.</p>
			<p class="Tekst">„Issi, su usule vaatamata armastan ma sind väga,“ ütles ta.</p>
			<p class="Tekst">Ta kallistas isa ja hakkas nutma. Tema sõnad sulatasid isa südame.</p>
			<p class="Tekst">Kui tseremoonia lõppes, külvasid koguduseliikmed isa kallistustega üle. Isa oli rabatud. Iial polnud ta oodanud sellist armastusväärset kohtlemist. „See on nii kena koht ja inimesed on väga kenad,“ ütles ta autosse istudes.</p>
			<p class="Tekst">Tagasi kodus, helistas isa igaühele, keda tundis, ja teatas uhkelt, et tema poeg ristiti. Ta nimetas seda kogemust uskumatuks.</p>
			<p class="Tekst">Ema taipas, et Püha Vaim oli hakanud isa südames oma tööd tegema. Nende kodu täitis uskumatu rahu. Neli päeva hiljem käskisid kurjad vaimud isal tappa ema ja Junior.</p>
			<p class="Tekst"><span class="CharOverride-10">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">7. õppetükk: 6.–12. august</p>
			<p class="N-dal-Pealkiri">Hävimatu lootus</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Ha 1:1–4; Ii 38.–41. ptk; Js 41:8–14; Jr 29:1–10; <br />Hb 12:1–13.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm</span><span class="N-dal-Kirjakoht">: </span>„Aga lootus ei jäta häbisse, sest Jumala armastus on välja valatud meie südamesse Püha Vaimu läbi, kes meile on antud“ <br />(Rm 5:5).</p>
			<p class="Tekst">Kirikus naeratavatest inimestest ümbritsetuna on kerge rääkida ja laulda lootusest. Aga kui leiame end sulatustiiglist, ei tule lootmine enam sugugi kergelt. Olukordade survel hakkame kahtlema kõiges, iseäranis Jumala tarkuses.</p>
			<p class="Tekst">Ühes oma raamatus kirjutab C. S. Lewis väljamõeldud lõvist. Keegi raamatutegelane tahab selle lõviga kohtuda ja küsib, kas lõvi on taltsas. Talle öeldakse, et lõvi ei ole taltsas, „aga ta on hea“.</p>
			<p class="Tekst">Kuigi me ei saa Jumalast alati aru ja Ta näib toimivat ettearvamatult, ei ole Jumal seepärast veel meie vastu. Me ei näe lihtsalt tervikpilti. Küll aga valmistab meile raskusi eeldus, et rahu, kindlustunde ja lootuse tagab see, kui Jumal on arusaadav ja ettearvatav. Meie meelest peab Ta olema „taltsas“. Sellega aga häälestame end pettuma.</p>
			<p class="Tekst"><span class="P-ev-Loe">Pilk nädalale:</span> Kuidas aitab Jumala iseloomu tundmine säilitada lootust tulekuumuses? </p>
			<p class="N-dal-Valmistud"><span class="Italic">Selle nädala</span><span class="Italic"> õppetükki õppides valmistud hingamispäevaks, 13. augustiks. </span></p>
			<p class="P-ev-Kuup-ev">Pühapäev, 7. august</p>
			<p class="P-ev-Pealkiri">Üldplaan</p>
			<p class="Tekst">Kui meil on valus, on väga kerge mõelda, et tähtis on ainult see, mis meiega juhtub. Kuid tegelik pilt on „minast“ avaram (vaata Ilm 12:7; Rm 8:22).</p>
			<p class="P-ev-Loe">Loe Ha 1:1–4. Millega Habakukil rinda pista tuli?</p>
			<p class="Tekst">Võiks eeldada, et Jumal ütleb umbes nii: „Habakuk, see on tõesti kohutav, ma tulen ja aitan sind kohe.“ Aga Jumal vastab hoopis teisiti. Ta räägib Habakukile, et kõik läheb veel hullemaks. Loe Ha 1:5–11.</p>
			<p class="Tekst">Assüürlased olid Iisraeli vangi võtnud, aga Jumal lubas, et hullem on veel ees: nüüd viivad babüloonlased ära Juuda rahva. Habakuk kisendab taas Jumala poole 12.–17. salmis ja ootab siis, et kuulda, mida Jumal ütleb.</p>
			<p class="P-ev-Loe">Millist lootust pakub Ha 2:2, 3, kus Jumal juhatab sisse hävingukuulutuse Baabülonile?</p>
			<p class="Tekst">Ha 2. peatükk räägib Jumala tõotusest babüloonlased hävitada. Hb 10:37 tsiteerib Ha 2:3 ja viitab, et see prohvetikuulutus käib Messia kohta. Sama kindlalt nagu tõotati Babüloonia hävingut, on meile räägitud „suure Paabeli“ (Ilm 18:2) hävingust.</p>
			<p class="Tekst">Habakuk oli lõksus teda ümbritseva suure kurjuse ja Jumala tõotuse vahel, et hullem on ees. Just sellisest kohast leiame end lunastusloos. Meie ümber on tohutu kurjus, aga Piibel kuulutab ette, et hullem on veel tulemas. Habakuk pidas vastu sellepärast, et talle anti näha tervikpilti.</p>
			<p class="Tekst">Seepärast suudab Habakuk 3. peatükis öelda nii hämmastava tänupalve selle eest, mida Jumal tulevikus teeb.</p>
			<p class="P-ev-Loe">Loe Ha 3:16–19. Millele toetub Habakuki sõnul tema lootus? Millele loodab Jumala rahvas ajal, mil ootab viimaste prohvetlike ilmutuste täitumist? Kuidas saab sellest lootusest sinu lootus?</p>
			<p class="P-ev-Kuup-ev">Esmaspäev, 8. august</p>
			<p class="P-ev-Pealkiri">Kes on meie isa </p>
			<p class="Tekst">Oswald Chambers kirjutab: „Oled sa küsinud Jumalalt, mida Ta tegema hakkab? Iial ei ütle Ta seda sulle. Jumal ei räägi sulle, mis Tal teoksil on; Ta ilmutab sulle, kes Ta on.“ – „My Utmost for His Highest“ (Uhrichsville, OH: Barbour and Company, Inc., 1963), Jan. 2.</p>
			<p class="Tekst">Mida Chambers sinu meelest sellega mõtleb?</p>
			<p class="Tekst">Teame, et Iiobi raamat algab Iiobi jaoks tohutu isikliku tragöödiaga. Ta jääb ilma kõigest peale elu ja oma naise, kes soovitab Iiobile: „Nea Jumalat ja sure!“ (Ii 2:9) Sellele järgneb arutelu, mille käigus püüavad tema sõbrad välja selgitada, miks kõik juhtus. Kogu arutluskäigu jooksul Jumal vaikib.</p>
			<p class="Tekst">Siis astub Jumal äkki Ii 38. peatükis esile ja küsib: „Kes on see, kes mõistmatute sõnadega tahab varjutada minu nõu?“ (Ii 38:2). Ühtejärge küsib Jumal Iiobilt umbes 60 imekspandavat küsimust. Ava Piibel ning lehitse Iiobi raamatu 38. ja 39. peatükki.</p>
			<p class="Tekst">Pärast viimast küsimust ütleb Iiob: „Vaata, ma olen selleks liiga tühine. Mida peaksin sulle vastama? Ma panen käe suu peale. Ma olen kord rääkinud ja ma ei vasta enam, koguni kaks korda, ja enam ma seda ei tee“ (Ii 40:4, 5). Kuid Jumal ei lõpeta. Ta alustab jälle ja küsib teise vooru „suuri“ küsimusi.</p>
			<p class="P-ev-Loe">Loe Iiobi viimast vastust Ii 42:1–6. Mida püüdis Jumal öelda ja kuidas see Iiobile mõjus?</p>
			<p class="Tekst">Jumal ei vasta kordagi Iiobi sõprade „miks“-küsimustele. Aga Ta maalib oma hämmastava loomistöö kaudu pildi enda võrreldamatust suurusest. Pärast seda ei vaja Iiob enam ühtki vastust. Selgitamisvajaduse varjutab ülivõimas pilt Jumala väärikusest. </p>
			<p class="Tekst">See lugu avab põneva paradoksi. Lootus ja julgustus võrsuvad äratundmisest, et me teame niivõrd vähe. Püüame vaistlikult leida lohutust kõige teadasaamisest ja kui me midagi ei tea, kaob seetõttu julgus. Aga mõnikord toob Jumal esile meie teadmatuse selgitamaks, et inimese lootuse kaitsjaks saab olla ainult meist palju suurem Isik.</p>
			<p class="P-ev-Loe">Kas just praegu toimub midagi, millest sa aru ei saa? Kui jah, siis koonda oma tähelepanu Jumala iseloomule. Kuidas annab see sulle lootuse, mida vajad püsima jäämiseks praegu, keset arusaamatusi?</p>
			<p class="P-ev-Kuup-ev">Teisipäev, 9. august</p>
			<p class="P-ev-Pealkiri">Meie Isa kohalolu</p>
			<p class="Tekst">„Sest mina olen Issand, su Jumal, kes kinnitab su paremat kätt, kes sulle ütleb: „Ära karda, mina aitan sind!“ (Js 41:13).</p>
			<p class="Tekst">Keegi ütles kord: „Kui Jumal näib kaugel olevat, siis kumb on eemale läinud?“ Kui tekivad probleemid, lubame endal arvata, et Jumal on meie juurest ära läinud. Tegelikult pole Tema kuhugi läinud. </p>
			<p class="Tekst">Pagenduses viibivate juutide jaoks näis Jumal olevat jäänud väga kaugele. Ometi kinnitas Jumal Jesaja suu kaudu, et vabastab nad tulevikus. Aga kuigi tegelik tagasipöördumine Jeruusalemma oli veel paljude aastate kaugusel, tahtis Jumal, et Tema rahvas teaks – Tema ei ole nende juurest ära läinud ja neil on alati põhjust loota. </p>
			<p class="P-ev-Loe">Loe Js 41:8–14. Milliseid põhjusi lootmiseks on võimalik siit esile tuua nende inimeste näitel, kes ootasid pikisilmi tulevast vabastamist? Kuidas aitab siinne tõotus oodata meil, kes elame ajaloo lõpul pagendusemaal? </p>
			<p class="Tekst">Js 41:13 peitub üks nende salmide võimsaim kujund. Jumal, kogu maailma valitseja, ütleb, et Tema rahval pole vaja karta, sest Tema on see, kes „kinnitab su paremat kätt“. Üks asi on ette kujutada, et Jumal juhib siinseid sündmusi valgusaastate kaugusel olevalt suurelt troonilt. Hoopis teine on aga aru saada, et Ta on piisavalt lähedal hoidmaks kinni Talle väga kallite inimeste käest. </p>
			<p class="Tekst">Kui kiirustame, on raske meeles pidada, et Jumal on meile nii lähedal. Aga kui peame meeles, et Ta on Immaanuel, „Jumal meiega“, muutub olukord täielikult. Kui Jumal on meiega, siis on ka Tema eesmärgid, tõotused ja ümbermuutev vägi meiega.</p>
			<p class="Tekst">Tee paari järgneva päeva jooksul katset. Püüa igal võimalikul hetkel meenutada, kuidas kogu maailma Jumal on piisavalt lähedal, et su käest kinni hoida, ning tõotab isiklikult sind aidata. Märgi üles, kuidas muudab see su eluviisi. Ole valmis rääkima oma katsest hingamispäeval klassis.</p>
			<p class="P-ev-Kuup-ev">Kolmapäev, 10. august </p>
			<p class="P-ev-Pealkiri">Mis on Isal meie jaoks kavas</p>
			<p class="P-ev-Loe">Kõik otsivad lootust. Kust seda leida? Mõni inimene leiab lootuse sõbra naeratuses. Teiste jaoks on lootusevõrse finantskindluses või kindlas abielus. Kust sina tavaliselt lootust ja julgustust otsid? </p>
			<p class="Tekst">Jeremija raamatus kirjutab prohvet inimestele, kes on pagenduses lootuse kaotanud. „Paabeli jõgede kaldail, seal me istusime ja nutsime, kui mõtlesime Siionile“ (Ps 137:1). Aga kuigi nad on murest murtud, toob Jeremija välja põhjused, miks mitte lootust kaotada. </p>
			<p class="P-ev-Loe"> Mis põhjused lootmiseks on antud Jr 29:1–10?</p>
			<p class="Tekst">Selles kirjakohas on kolm olulist lootuseallikat, mida lähemalt uurida.</p>
			<p class="Tekst">Esiteks, Jumal julgustab oma rahvast, et nad ei lakkaks lootmast, sest nende olukord ei ole juhuse ega ettenägematu kurjuse tulemus. Jumal ise ju ütleb: „[Juudat], keda ma olen Jeruusalemmast lasknud viia vangi Paabelisse“ (Jr 29:4). Kuigi näib, et ümberringi valitseb kurjus, on Juuda ikkagi Jumala käte vahel.</p>
			<p class="Tekst">Teiseks, Jumal ütleb oma rahvale, et nad ei lakkaks lootmast, sest Tema tegutseb ka nende praeguste raskuste keskel. „Ja taotlege selle linna heaolu, kuhu ma olen lasknud teid viia, ja paluge selleks Issandat; sest selle hea põli on teie hea põli“ (Jr 29:7).</p>
			<p class="Tekst">Kolmandaks, Jumal ütleb neile, et nad ei lakkaks lootmast, sest Tema teeb nende vangipõlvele kindlal ajal lõpu: „Sest Issand ütleb nõnda: Alles kui seitsekümmend Paabeli aastat saab täis, kannan ma hoolt teie eest ja teen oma hea sõna teie kohta tõeks ja toon teid tagasi siia paika“ (Jr 29:10).</p>
			<p class="Tekst">Jumal ütleb selgelt, et kandis oma rahva eest hoolt minevikus, kannab hoolt olevikus ja saab kandma hoolt tulevikus, ning räägib oma rahva eest õrnalt hoolitsemisest kaunite sõnadega (vaata Jr 29:11–14).</p>
			<p class="P-ev-Loe">Loe Jr 29:11–14 ja ütle teie juures oma nimi, sest Jumal annab need tõotused isiklikult sulle. Toetu neile tõotustele, ükskõik millised on su praegused võitlused.</p>
			<p class="P-ev-Kuup-ev">Neljapäev, 11. august</p>
			<p class="P-ev-Pealkiri">Meie Isa kasvatus</p>
			<p class="P-ev-Loe">Loe Hb 12:5–13. Milline sõnum siin peitub ja kuidas sobib see käesoleval veerandaastal õpituga?</p>
			<p class="Tekst">Hb 12:5–13 räägib Paulus katsumustest distsipliini, kasvatuse kontekstis. „New International Version“ piiblitõlkes esineb sõna <span class="Italic">distsipliin</span> kõnealuses kirjakohas erineval kujul kümme korda. Kreeka keeles on see kõige sagedasem sõna, millega väljendada „kasvatuse“ mõistet. „Kasvatuse“ mõistmiseks tuleb aru saada, kuidas Jumal kasvatab meid usukoolis, millest Paulus on rääkinud eelnevas, Hb 11. peatükis. </p>
			<p class="Tekst">Paulus on kogu Hb 11. peatüki jooksul maalinud meie silme ette usumeeste ja -naiste pilte. Usk viis nad sinna, kus tuli rinda pista igasuguste katsumustega. 12. peatüki alguses pöördub Paulus meie, lugejate poole ning ütleb, et kuna nii paljud inimesed enne meid on uskumatutes tingimustes vastu pidanud, suudame meiegi joosta usuelu võidujooksu ja jõuda kohale. Põhiline on hoida silmad pidevalt Jeesusel (Hb 12:2), et Tema oleks eeskujuks siis, kui ajad on keerulised (Hb 12:3). Peame 12. peatüki jaoks kasutama justkui lugemisprille. Ilma prillideta on meie vaade ehk arusaam raskustest alati hägune. Kuid sellised prillid parandavad vigase vaate kannatustele, mida kultuur meile peale surub. Siis suudame selgelt aru saada ja arukalt katsumustele reageerida.</p>
			<p class="P-ev-Loe">Loe Hb 12:1–13 „prillidega“. Nüüd keskendu salmidele 5–13 ja vasta järgnevatele küsimustele:</p>
			<p class="Tekst-joon">Kust distsipliin lähtub?</p>
			<p class="Tekst-joon">Kuidas me distsipliinile reageerime?</p>
			<p class="Tekst-joon">Mis on distsipliini otstarve?</p>
			<p class="P-ev-Loe">Loe veel kord läbi Hb 12:1–13. Märgi üles kõik põhjused, mida saad pidada lootuse aluseks. Kuidas oled seda lootust kogenud oma vaimuliku „kasvatuse“ jooksul? </p>
			<p class="P-ev-Kuup-ev">Reede, 12. august</p>
			<p class="Tekst"><span class="Bold-teksti-sees">Toetav mõte</span>: Loe Ellen G. White’i raamatust „Kasvatus“ peatükki „Tulevase maailma kool“, lk 301–309; raamatust „Tervise teenistuses“ peatükki „Abi argipäevaks“, orig lk 470, 471.</p>
			<p class="Tekst">„Iga inimese elus tuleb ette kibeda pettumuse ja äärmise julgusetuse aegu – päevi, mil meid täidab mure ning näib raske uskuda, et Jumal on ikka veel oma maiste laste helde Heategija; päevi, mil raskused pigistavad hinge ning surm tundub elust paremana. Siis lõdvendavad paljud klammerdumist Jumalasse ning langevad kahtluste vangistusse ja uskmatuse ahelaisse. Kui me suudaksime sellistel aegadel märgata Jumala ettenägevust, näeksime ingleid, kes püüavad meid päästa meie eneste käest ning asetada meie jalgu iidsetest mägedest kindlamale alusele. Siis voolaks meisse uus usk ja elu.“ – Ellen G. White, „Prohvetid ja kuningad“, orig lk 162.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Ellen G. White ütleb, et „kõik“ meist kogevad „kibeda pettumuse ja äärmise julgusetuse aegu“. Kui hästi märkame sellisel ajal üksteist? Kuidas õpime selliste kibedate kogemuste keskel olema üksteise jaoks paremad lootusesaadikud?</p>
			<p class="Küsimused-Aruteluks"><span class="P-ev-Loe">2</span>. Vaadake klassis üle vastused neljapäevase osa viimasele küsimusele. Mis oli su elus teistmoodi, kui hoidsid kogu aeg meeles Jumala läheduse tegelikkust?</p>
			<p class="Küsimused-Aruteluks"><span class="P-ev-Loe">3</span>. Lugege klassis kõva häälega ette Iiobi raamatu 38.–41. peatükk. Millise pildi Jumalast see lõik esitab? Mida saad siit teada, mis pakub lootust ja julgust? Kuidas sobitub sellesse pilti hingamispäev? Kuidas aitab hingamispäev meil silme ees hoida Jumala olemust ja iseloomu?</p>
			<p class="Küsimused-Aruteluks"><span class="P-ev-Loe">4</span>. Meie elu muutev lootus pärineb taevast. Seega võime palvetada, et meie igaühe ellu tuleks lootus. Võta aega palvetada nende pärast, kes on viimasel ajal kõikuma löönud, et nende lootus uueneks. Mida saad veel teha kaasinimeste heaks, kes on lootusele käega löömas? </p>
			<p class="Küsimused-Aruteluks"><span class="P-ev-Loe">5</span>. Küsi, kas keegi tahab meenutada mõnd aega oma elus, mil meeleheide ja katsumused hakkasid lootust ja usku röövima. Mis tõi ellu pöördepunkti? Mida saame üksteisega jagada, mis aitab siis, kui oleme ise kahtlustes ja meeleheites?</p>
			<p class="Lugu-Pealkiri">Isa alistub</p>
			<p class="Lugu-Autor"><span class="CharOverride-1">Loo on kirjutanud Andrew McChesney.</span></p>
			<p class="Tekst"><span class="CharOverride-1">Neli päeva pärast Juniori ristimist andsid kurjad vaimud isale korralduse tappa oma pere. Vastasel juhul, hoiatasid nad, hävitavad ema ja Junior hoopis tema, sest nad palvetasid tema pärast. Esimest korda leidis isa julguse vastu vaielda. „Mispärast?“ küsis ta. „Kas meie palved pole võimsamad?“</span></p>
			<p class="Tekst"><span class="CharOverride-1">Vaimud taandusid ja käskisid isal lahkuda oma kodust Manaus, Brasiilias. Nad käskisid tal sõita laevaga ühte viiest linnast, kus candomblé preestrid teda ootasid. Aga siis, kui isa püüdis laevapiletit osta, ei olnud ühtegi nimetatud linna piletit saada. Pileteid oli ainult Coari. Isale meenus Coaris elav onu ja ta otsustas sinna sõita.</span></p>
			<p class="Tekst"><span class="CharOverride-1">Onu Cesario Ferreira oli isa nähes ülirõõmus ja korraldas suguvõsa kokkutuleku. Isa ei tundnud sugulasi hästi, aga ta usaldas neile, et kodus oli lahvatanud vaimne vastuolu. Üheksakümne kahe aastane tädi Tereza patsutas teda õlale. „Poeg, sinul on aeg alla anda,“ ütles ta. „Sa oled kogu oma elu teeninud kurje vaime. Nüüd on aeg teenida Jumalat.“</span></p>
			<p class="Tekst"><span class="CharOverride-1">Isa oli vapustatud. „Kas sa oled protestant-kristlane?“ küsis ta, meenutades, et kurjad vaimud olid käskinud tal neist eemale hoida.</span></p>
			<p class="Tekst"><span class="CharOverride-1">Tädi Tereza naeratas ja viipas teiste sugulaste poole, kes samuti naeratasid. „Poeg, me kõik oleme protestandid-kristlased!“ ütles ta.</span></p>
			<p class="Tekst"><span class="CharOverride-1">Järgmisel päeval helistas isa murelikult templi preestrile, et nõu küsida. Onu Cesario, kes hommikusööki valmistas, kuulis kõnet pealt. Kui isa lõpetas, ütles ta: „Poeg, kas sa teadsid, et Jeesus ajas kurjad vaimud välja?“</span></p>
			<p class="Tekst"><span class="CharOverride-1">„Kuidas Ta seda tegi?“ küsis isa.</span></p>
			<p class="Tekst"><span class="CharOverride-1">Kolmel järgneval päeval luges onu Cesario Piiblist lugusid, kuidas Jeesus ajas kurje vaime välja. Neljandal päeval jutustas ta mehest, keda valdas leegion kurje vaime, Markuse 5:1–19. Isa üllatas see, et vaimud ütlesid Jeesusele: „Leegion on mu nimi, sest meid on palju.“ „Täiesti õige!“ teatas ta. „Kui ma läksin kirikusse Juniori ristimisele, läksin ma koos leegioni kurjade vaimudega.“</span></p>
			<p class="Tekst"><span class="CharOverride-1">Viiendal päeval ei jutustanud onu Cesario ühtki lugu. Isa kartis temalt küsida, miks, ja läks pikale jalutuskäigule. Sellel õhtul ärritus ta, kui templi preester palus tema abi ohvriloomade kinni sidumisel.</span></p>
			<p class="Tekst"><span class="CharOverride-1">„Vaimud olgu ise ohvriks!“ purtsatas ta. „Nad käskisid mul tappa mu omaenda poja. Lahendage oma probleemid ilma minuta!“</span></p>
			<p class="Tekst"><span class="CharOverride-1">Ikka veel erutatud isa istus õhtusöögilauda. „Poeg,“ ütles onu Cesario, „kas sa teadsid, et kurat tappis Iiobi pojad ja tütred?“ Isa ei olnud Iiobist kunagi kuulnud ja nuttis, kui ta Piiblist seda lugu kuulis. Lõpuks ütles isa: „Olen otsustanud. Ma löön candomblést lahku ja õpin tundma adventistide Jumalat. Palun palveta. Kurat püüab mind tappa.“</span></p>
			<p class="Tekst"><span class="CharOverride-1">Järgmisel päeval pöördus isa tagasi koju ja tegi oma otsuse emale teatavaks. „Olen valmis olema sinu Jumala järgija,“ ütles ta.</span></p>
			<p class="Tekst"><span class="CharOverride-1">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">8. õppetükk: 13.–19. august</p>
			<p class="N-dal-Pealkiri">Nähes nähtamatut</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle</span><span class="N-dal-Kirjakoht"> nädala õppeaine:</span> Rm 8:28–39; Jh 14:1–14; Ef 1:18–23; Js 40:27–31.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Usus jättis ta maha Egiptuse, kartmata kuninga raevu, sest otsekui nähes nähtamatut, püsis ta vaprana“ (Hb 11:27). </p>
			<p class="Tekst">Usu mõiste on heebrealastele kirjutatud kirjas päris sisutihe. „Usk on loodetava tõelisus, nähtamatute asjade tõendus“ (Hb 11:1). / „Usk on kindlustunne selles, mida me loodame, ja veendumus selles, mida me ei näe“ (NIV). Kuidas olla kindlad milleski, mida me ei näe? Sellepärast ongi juhtsalmiks Moosese näide: „Ta püsis vaprana, sest ta nägi Teda, kes on nähtamatu“ (Hb 11:27, NIV).</p>
			<p class="Tekst">Veelgi keerulisem on hakkama saada teadmisega, et lisaks üleskutsele näha headel aegadel Teda, kutsutakse meid nägema „nähtamatut“ just siis, kui kõik on korrast ära. Vajame selleks usku, Kristuse-sarnast usku, mille kujundab tõde Jumalast ja Jumala riigist. Meie Isa headus, Jeesuse nime vägi, ülestõusmise vägi ja Jumala kaastunne on väga olulised tõed, mis võimaldavad meil vankumatuks jääda, kui oleme tulekuumuses ja võime olla kiusatud kõiges kahtlema.</p>
			<p class="Tekst"><span class="Bold-teksti-sees">Pilk nädalale: </span>Millised Jumala kohta käivad tõed aitavad meil välja kannatada kõige hullemadki olukorrad?</p>
			<p class="N-dal-Valmistud"><span class="Italic">Selle nädala õppetükki</span><span class="Italic"> õppides valmistud hingamispäevaks, 20. augustiks. </span></p>
			<p class="P-ev-Kuup-ev">Pühapäev, 14. august</p>
			<p class="P-ev-Pealkiri">Meie heldekäeline Isa</p>
			<p class="Tekst">„Kui Jumal mind päriselt armastaks, teeks Ta kindlasti minu jaoks _______!“ Küllap paneb imestama, kui palju kordi on selline mõte meile pähe sähvatanud. Vaatame oma olukorda ja hakkame arutlema, kas Jumal ikka armastab meid, sest kui Ta päriselt armastaks, oleks kõik teisiti.</p>
			<p class="Tekst">Sageli panevad meid Jumala headuses kahtlema kaks objektiivse reaalsuse seaduspärasust. Esiteks, kui meie südames ja meeltes on tuline soov millegi järele, mis on meie uskumist mööda hea, tundub naeruväärsena, et Jumal võib tahta midagi muud. Teiseks võime Jumala headuses kahelda, sest meie kogemus põrkub kokku sellega, mida usume. Kui miski paistab olevat hea või tundub hea või kõlab hästi või maitseb hästi, siis peab see olema hea. Ja nii saame Jumala peale pahaseks, kui me soovitut ei saa.</p>
			<p class="Tekst">Siin tuleb mängu usk. Usk hakkab toimima täpselt neil kordadel, mil oleme kiusatud kahtlema Jumalas ja Tema headuses. </p>
			<p class="P-ev-Loe">Rm 8:28–39 on võimas kirjakoht, mis räägib Jumala headusest meie vastu. Mida leiad neist salmidest, mis aitab mõistust hoida Jumala headuses kahtlemise eest? </p>
			<p class="Tekst">Rm 8:32 suunab loogiliselt mõtlema, mis kaitseb meid ühtlasi selle eest, et olukorrad pea kohal kokku ei lööks. „Kui Jumal ei kõhelnud tegemast meie jaoks kõike, sai oma Poja läkitamisega meie sarnaseks ja seadis ennast suurimatesse raskustesse, kas on siis veel midagi sellist, mida Ta poleks valmis hea meelega ja vabalt meie heaks tegema?“ („Message“). Kuidas saame üldse mõelda, et Jumal läkitab Jeesuse meie eest surma ning muutub siis kurjaks ja ihneks?</p>
			<p class="Tekst">See tähendab, et tõde meile osutatud Jumala heldusest, mida näeme Kristuse surmas, peab mõjutama meie mõtlemist tugevamalt kõigist kahtlustest, mida sulatustiiglis olemine meis võib tekitada. </p>
			<p class="P-ev-Loe">Kuidas on võimalik, et tõde (Jumala headusest) mõjutab meid palju tugevamini kui meie kahtlused? Mõtiskle natuke tõsiasja üle, et Jumal on lubanud Jeesusel sinu asemel surra ning see hoomamatu heldus jätkub täna tuhandel erineval moel. Mida see sinu usu heaks teeb?</p>
			<p class="P-ev-Kuup-ev">Esmaspäev, 15. august</p>
			<p class="P-ev-Pealkiri">Jeesuse nimel</p>
			<p class="Tekst">„Kui te midagi minult palute minu nimel, siis ma teen seda“ (Jh 14:14).</p>
			<p class="Tekst">Jeesuse aeg jüngritega oli otsa lõppemas. Tema, kes oli neid toetanud ja julgustanud, läks taevasse ning jüngrid olid segaduses ja jõuetud. Aga kuigi nad ei saanud Teda enam füüsiliselt näha, andis Jeesus neile tähelepanuväärse tõotuse.</p>
			<p class="P-ev-Loe">Loe Jh 14:1–14. 13. ja 14. salmis tõotab Jeesus teha meile „kõike“, mida Tema nimel palume. Sellepärast lisame peaaegu alati oma palve lõppu fraasi „Jeesuse nimel, aamen“.</p>
			<p class="P-ev-Loe">Kui me nii ütleme, siis mida me tavaliselt sellega mõtleme? Mida pidas Jeesus silmas, kui Ta julgustas meid sedasi palvetama? Millised vihjed neis salmides aitavad meil mõista, mida Ta mõtles?</p>
			<p class="Tekst">Kui meie palve on „Jeesuse nimel“, võime olla kindlad, et kogu taevane masinavärk töötab meie heaks. Me ei pruugi näha ingleid kõikjal enda ümber tegutsemas. Aga nad tegutsevad, saadetuna Jeesuse nimel taevaselt troonilt, et täita meie palutut.</p>
			<p class="Tekst">Mõnikord, kui palvetame Jeesuse nimel, avame silmad ja ootame, et kõik meie ümber oleks teisiti, aga kõik on ikka vanaviisi. Jumala vägi võib avalduda küll vapustavalt, nagu siis, kui Jeesus vaigistas tormi, kuid see võib tulla ka vaikselt, märkamatult, nagu siis, kui Jumala vägi andis Jeesusele jõudu Ketsemanis. Midagi vapustavat ei pruugi järsku juhtuda, kuid see ei tähenda, et Jumal ei tegutseks meie heaks. </p>
			<p class="P-ev-Loe">Loe veelkord Jh 14:1–14. Kui loed, kujuta ette, et Jeesus ütleb seda otse sulle, näost näkku. Millist lootust ja julgustust need tõotused pakuvad? Samas küsi endalt: „Mis võib mu elus takistada nende tõotuste täitumist minu jaoks? Milliseid muutusi pean oma südames tegema?“</p>
			<p class="P-ev-Kuup-ev">Teisipäev, 16. august</p>
			<p class="P-ev-Pealkiri">Ülestõusmise vägi </p>
			<p class="Tekst">Ülestõusmine kõnetab inimese võimetuse probleemi. Kui mõtleme Jeesuse elule, surmale ja ülestõusmisele, siis mõtleme sageli sellele, et Jeesuse surm oli sündmus, mis viis meid seaduslikult õigesse vahekorda Jumalaga. Ja muidugi on õige nii mõelda.</p>
			<p class="Tekst">Aga ülestõusmine annab lunastusele lisamõõtme. Jeesuse ülestõusmine pole tähendusrikas ainult selle poolest, et näitab, kuidas meidki ühel päeval üles äratatakse. Ülestõusmise tõttu istus Jeesus Isa paremale käele, Ta sai võimu ja autoriteedi. Seesama ülestõusmise vägi on tänu Jumalale ka meie jaoks praegu kättesaadav!</p>
			<p class="P-ev-Loe">Ef 1:18–23 räägib Paulus Jumala väest. Mida õpime neist salmidest ülestõusmise väe kohta? Millise lootuse ja tõotuse leiad neist enda jaoks?</p>
			<p class="Tekst">Paulus palvetab, et efeslased saaksid aru mõningatest tõsiasjadest, mida võib õigesti mõista ainult Jumala abiga: (1) et on olemas uuestisünni lootus ja igavene tulevik, milleks Jeesus on meid kutsunud; (2) et me saaksime aru väest, mis meie heaks ilmnes.</p>
			<p class="Tekst">Siis püüab Paulus seda hämmastavat väge kirjeldada. Vägi, mis on praegu meile kättesaadav, on sama vägi, mis äratas Jeesuse hauast üles ning asetas Ta ühtlasi väelisele kohale Isa paremal käel.</p>
			<p class="Tekst">Paulus ei peatu aga siin. Ülestõusmine ei andnud Jeesusele mingisugust suvalist väge, vaid väe valitseda ja varustada oma rahvast kõigega, mida nad iial vajavad – igavesti!</p>
			<p class="P-ev-Loe">Pane kirja oma elu valdkonnad, milles vajad ellu äratatud Jeesuse väge. Kui oled lõpetanud, palveta, et see vägi rakenduks kõigis vajalikes valdkondades. Samas, mida saad teha paremini ja milliseid valikuid võid langetada, mis võimaldaksid sellel väel su elus veel vabamalt tegutseda? </p>
			<p class="P-ev-Kuup-ev">Kolmapäev, 17. august</p>
			<p class="P-ev-Pealkiri">Kannab kõik meie mured</p>
			<p class="Tekst">Mõne inimese kodus on silt sõnadega „Milleks palvetada, kui sa võid muretseda?“. Muigame selle peale, sest teame, kui sageli me pigem muretseme kui tuleme Jumala juurde ja anname murekoorma Tema kätte.</p>
			<p class="Tekst">Keegi ütles kord, et kui elu hakkab sõlme minema, anna see Jumala kätte ja lase Temal sõlmed lahti harutada. Jumal igatseb väga seda meie heaks teha. Siiski õnnestub meil hämmastaval moel rippuda oma probleemide küljes seni, kuni oleme katkemas. Miks ootame Issanda juurde minekuga niikaua, kuni oleme meeleheitel?</p>
			<p class="P-ev-Loe">Loe 1Pt 5:7. Peetrus tsiteerib Ps 55:22. Mis on siin põhisõnum? Vaata ka Mt 6:25–33.</p>
			<p class="Tekst">1Pt 5:7 on väga lihtne salm. Siia pole peidetud mingit saladust ning see tähendab just seda, mida ütleb. Heitmine tähendabki ju viskamist, ära andmist, et see, mis põhjustab valu ja muret, poleks enam sinuga seotud. Aga muidugi ei heida me koormaid lihtsalt kuhugi. Meie mured ei kao tühjusesse. Anname need oma Isale taevas, kes tõotab need korda ajada. Sellest räägibki Jeesus Matteuse evangeeliumi salmides. Probleem pole mitte ülesande keerukuses, vaid pigem selles, et nii teha näib liiga kerge, liiga hea, et olla tõsi.</p>
			<p class="Tekst">Ärevusel on palju põhjuseid. Näiteks pinged tööl. Ootamatu kriitika. Tunne, et meid ei taheta või ei armastata. Mure tervise pärast või raha-asjades. Tunne, et me pole Jumala jaoks piisavalt head. Uskumine, et Jumal ei anna meile andeks.</p>
			<p class="Tekst">Ükskõik, millised on probleemid, on üheks põhjuseks, miks me nende küljes ripume, arvamus, et saame ise hakkama paremini kui keegi teine. Kuid Peetrus õhutab meid sellise suhtumise korral järele mõtlema. Põhjus, miks mitte muretseda, peitub selles, et Jumal kannab hoolt. Aga kas Jumal ikka kannab piisavalt hoolt ja sekkub siis, kui ähvardab näiteks abielulahutus või tunneme ennast täiesti kasutult? Piibli põhjal hoolib Tema piisavalt, et iga olukorda muuta.</p>
			<p class="Tekst">Mis tekitab sulle praegu muret? Ükskõik kui õigustatud need mured on, ükskõik kui koormavad need on – kas Issandale on miski liiga raske? Ehk on meie suurim probleem selles, et kuigi usume, et Jumal teab meie muresid ja saab need korda seada, ei usu me, et Ta lahendab olukorra nii, nagu meie tahame. Mõtle äsjaöeldu üle ja küsi endalt, kui õige see sinu elus on.</p>
			<p class="P-ev-Kuup-ev">Neljapäev, 18. august</p>
			<p class="P-ev-Pealkiri">Ustav ka siis, kui Jumalat pole näha</p>
			<p class="Tekst">Väga vastumeelne on mõelda, et keegi ei hooli sellest, mis meiega juhtub. Aga kõige häirivam võib olla mõte, et <span class="Italic">Jumal</span> ei tunne meid või ei hooli meist.</p>
			<p class="Tekst">Babüloonia vangipõlves olevate juutide jaoks näis, et Jumal ei hoolinud nende olukorrast kuigivõrd. Nad olid ikka veel pagendatud, tundsid end ikka oma patu tõttu Jumalast mahajäetuna. Aga Jesaja räägib neile lohutavaid sõnu. Js 40. peatükk on kaunis kirjakoht, sest prohvet räägib rahvale nende Jumalast väga hellalt: „Ta hoolitseb oma karja eest nagu karjane: ta kogub talled oma käte vahele ja kannab neid oma südame ligi; ta juhatab õrnalt neid, kellel on järelkasv“ (Js 40:11, NIV). Aga millegipärast mõtlesid pagendatud: <span class="Italic">Kus sa</span><span class="Italic">, Issand, oled? Me ei näe mingit tõendit sellest, et Sa</span><span class="Italic"> ikkagi kohal oled ja hoolid!</span></p>
			<p class="P-ev-Loe">Loe Js 40:27–31. Kuidas püüab Jesaja Jumalat kirjeldada? Mismoodi pidi selline kirjeldus Jumalast kummutama inimeste arvamuse, et „minu tee on varjul Issanda eest; minu Jumal eirab mu kohtuasja“ (Js 40:27, NIV)?</p>
			<p class="Tekst">Estri raamatust leiame veel ühe inimrühma, kes võis mõelda, et nende tee oli varjul Jumala eest. Selles raamatus ei mainita Jumalat kordagi. Ometi saab loo käigus üha ilmsemaks Jumala sekkumine selleks, et päästa oma rahvas hävitamiskorralduse küüsist, mida pole võimalik tühistada. See lugu ei kirjelda mitte ainult minevikus toimunud sündmusi, vaid sümboliseerib ka aega tulevikus, mil Jumala rahvast taas taga kiusatakse ja jälle nende hävitamise seadus välja antakse (Ilm 13:15). Kas kujutad ette, kui kerge oli järeldada, et kuna olukord oli nii kohutav, siis oli Jumal kindlasti oma rahva maha jätnud? Aga me ei pea seda kartma. Sama Jumal, kes päästis oma valitud rahva Estri loos, päästab nad veel kord lõpukriisis. </p>
			<p class="P-ev-Loe">Oleme lugenud, kuidas Jesaja kirjeldas pagenduses Jumalat. Kuidas kirjeldaksid sina Jumalat inimestele, kes tunnevad, et Jumal on silmist kadunud ja nad hüljanud? Kuidas õpetaksid neid ususilmadega vaatama ja mitte sõltuma sellest, mida nad inimlike silmadega enda ümber näevad?</p>
			<p class="P-ev-Kuup-ev">Reede, 19. august <a id="_idTextAnchor000"></a></p>
			<p class="Tekst"><span class="Bold-teksti-sees">Toetav mõte:</span> Loe Ellen G. White’i raamatust „Prohvetid ja kuningad“ peatükki „Kuninganna Estri päevil“, orig lk 598–606.</p>
			<p class="Tekst">„Eks ole Jumal öelnud, et Ta annab Püha Vaimu neile, kes Teda paluvad? Ja eks ole see Vaim tegelik, õige juht? Näib, et osa inimesi kardab Jumala öeldut tõele vastavaks pidada, sest nad peavad seda oma oletuseks. Nad paluvad, et Issand neid õpetaks, ning ometi kardavad nad usaldada Jumala tõotust ja uskuda seda, mida Tema on õpetanud. Miks peaksime kahtlema Jumala tõotuse täitumises siis, kui tuleme oma taevase Isa ette alandlikult ja õpetatavas meelsuses, õpihimulisena? Sa ei pea hetkekski Temas kahtlema ja Teda sellega häbistama. Kui oled püüdnud teada saada Tema tahet, on sinu osa Jumalaga koos tegutseda; Tema juhib, suunab ja õnnistab sind Tema tahtmist täitma. Võime umbusaldada iseennast, et me ei tõlgendaks Tema õpetusi valesti, kuid palvetagem ka selle pärast ja usaldagem Teda, usaldagem Teda ikka lõpuni, et Tema Püha Vaim juhib meid tõlgendama õigesti Tema kavatsusi ja Tema ettenägelikku tegutsemist.“ – Ellen G. White, „Manuscripts Releases“, 6. kd, lk 225. </p>
			<p class="Tekst">„Usk kasvab tugevaks kahtluste ja vastandlike mõjudega vastuollu sattudes. Sellistes katsumustes omandatud kogemus on hinnalisem kalleimatest juveelidest.“ – Ellen G. White, „Tunnistused kogudusele“, 3. kd, lk 555.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Rääkige klassis kõigest sellest, mida usume, kuigi ei näe seda. Rääkige sellest, millest teame, et see on päriselt olemas, kuigi väljaspool meie nägemis&#173;ulatust. Kuidas aitab see meil aru saada, mida tähendab näha „Teda, kes on nähtamatu“?</p>
			<p class="Küsimused-Aruteluks"><span class="P-ev-Loe">2</span>. Arutlege kolmapäevase osa viimase küsimuse üle. Kui sageli leiame ennast niisuguses olukorras? Mis võimaldaks meil paremini usaldada tõika, et Issanda tee on parim isegi siis, kui see pole meie tahtmise järgi?</p>
			<p class="Küsimused-Aruteluks"><span class="P-ev-Loe">3</span>. Kui „usk kasvab tugevaks kahtluste ja vastandlike mõjudega vastuollu sattudes“ ja viib välja millegi äärmiselt väärtuslikuni, „hinnalisemani kalleimatest juveelidest“, siis kuidas kujundab see meie suhtumist sellistesse raskustesse?</p>
			<p class="Küsimused-Aruteluks"><span class="P-ev-Loe">4</span>. Suurem osa meist on näinud inimesi, ka kaaskristlasi, olukordades, mille tagajärjed olid vähemalt meie vaatenurgast kohutavad. Palvetele ja parimatele jõupingutustele vaatamata juhtus halvim, mida võis kujutleda. Kuidas saame sellest aru siin õpitu valgel? </p>
			<p class="Lugu-Pealkiri">Laulatatud Kristusega</p>
			<p class="Lugu-Autor">Loo on kirja pannud Andrew McChesney. </p>
			<p class="Tekst"><span class="CharOverride-1">Nädal pärast seda, kui isa andis oma südame Jeesusele, hakkas ta puhastama templit Manaus, Brasiilias. Ta kogus kokku kujud ning kivialtarid, millel oli loomi ohverdanud ja kurjade vaimude ees kummardanud. Vaimude palvel saatis isa templi varanduse kahele naisele ühes teises linnas.</span></p>
			<p class="Tekst"><span class="CharOverride-1">Isa lõpetas oma tegevuse reedel. Kui ta autosse istus, lõrisesid kurjad vaimud, et nad tapavad ta. Äkitselt sisenes autosse tume inimesekujuline vari, mis koosnes kolmest vaimust. Vaimud juhtisid isa tähelepanu kaugele valgusele. Valgusest paistis porine rist. Vaimud irvitasid, et nüüd on isaga lõpp. „Kas ma võin surmamõistetud mehena viimased sõnad öelda?“ küsis isa. Vastust ootamata lausus ta: „Jeesus, palun istu autos minu kõrval ja vii mind koju.“ Tume vari kadus. See oli esimene kord, kui isa Jeesust kõnetas, ning ta tundis ennast kaitstuna.</span></p>
			<p class="Tekst"><span class="CharOverride-1">Järgmisel hommikul oli isa esimest korda hingamispäevasel jumalateenistusel. Oli osasaamisteenistus ja ta tajus samasugust üleloomulikku energiat, mida oli kogenud Juniori ristimise ajal. Kui keegi isa jalgu pesi, libisesid silme eest mööda ta patud. Pisarad voolasid, kui isa palus Jumalal talle andeks anda. Ta tundis, justkui oleks Püha Vaim ta puhtaks pesnud.</span></p>
			<p class="Tekst"><span class="CharOverride-1">Mõne aja pärast tegi isa emale abieluettepaneku ja nad astusid seaduslikku abiellu. Ema oli eriti õnnelik. Nüüd võis teda ristida.</span></p>
			<p class="Tekst"><span class="CharOverride-1">Päev enne ema ristimist läksid isa ja Junior Seitsmenda Päeva Adventistide Alfa koguduse kirikusse, et kuulata, kuidas ema kooriharjutusel laulis. Redel, mida kasutati kiriku kaunistamisel, paiskus järsku ümber ja sellel seisnud mees kukkus isale peale, lüües ta vastu põrandat.</span></p>
			<p class="Tekst"><span class="CharOverride-1">Isa kinnitas, et temaga oli kõik korras, aga hakkas hetk hiljem karjuma. Kaks kurja vaimu olid ta vallanud. </span></p>
			<p class="Tekst"><span class="CharOverride-1">Junior jooksis isa juurde. Isa lamas põrandal ja värises kogu kehast. Vaim lõrises tema suu kaudu, et ta oli tahtnud isa redeliga tappa.</span></p>
			<p class="Tekst"><span class="CharOverride-1">Junior oli kuulnud suurest võitlusest Kristuse ja Saatana vahel, kuid ta polnud kunagi oma elus seda nii otse pealt näinud. Ta palvetas. Koor laulis oma algatusel: „Jeesus Kristus, Sina oled Peigmees, Külvaja, mu Isa ja mu Karjane, kallihinnaline Pärl. Kristus, Sa oled kõik kõigeks.“</span></p>
			<p class="Tekst"><span class="CharOverride-1">Ema haaras isa väändunud käed ja püüdis neid sirgu ajada. Need tundusid kohutavalt külmad. Vaimust õhkus vaen ema vastu.</span></p>
			<p class="Tekst"><span class="CharOverride-1">Siis rääkis isa tasasel ja kaugel häälel. „See teeb haiget,“ ütles ta.</span></p>
			<p class="Tekst"><span class="CharOverride-1">Kui oli umbes tund aega palvetatud ja lauldud, muutus isa taas normaalseks.</span></p>
			<p class="Tekst"><span class="CharOverride-1">Kuigi isal olid valud, oli ta koos Junioriga järgmisel hommikul kirikus ja ema ristiti. Vees olles laulis ema rõõmust. </span></p>
			<p class="Tekst"><span class="CharOverride-1">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">9. õppetükk: 20.–26. august </p>
			<p class="N-dal-Pealkiri">Imetlust väljendav elu</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Fl 4:4–7; Jos 5:13–6:20, Ps 145; Ap 16:16–34; <br />2Aj 20:1–30.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Olge ikka rõõmsad Issandas! Taas ma ütlen: Olge rõõmsad!“ (Fl 4:4).</p>
			<p class="Tekst">Alati on kerge hüüda rõõmust Issanda poole siis, kui tunneme rõõmu. Aga seda ei ole kerge teha siis, kui asjalood on täbarad, kui oleme halvimas võimalikus olukorras, kui tulekuumus meid kõrvetab. Ometi vajame just siis – võib-olla rohkem kui üldse kunagi – Jumala imetlemist ja tänamist, sest tänu on vahend, mis aitab meil säilitada usku.</p>
			<p class="Tekst">Tõepoolest muudab Jumala tänamine meie süngeimaidki olukordi. Võib-olla mitte selles mõttes, et muutuksid meie ümber olevad tõsiasjad, vaid selles mõttes, et tänamine muudab meid ja meie ümber olijaid ning aitab meil raskustega rinda pista. </p>
			<p class="Tekst">Jumala tänamine on tegutsev usk. See ei pruugi olla meie jaoks alati loomulik, aga siis, kui harjutame tänulikkust, kuni see saab meie elu loomulikuks osaks, on sellel jõud nii sündmuste käiku pöörata kui ka raskustest võitu saada.</p>
			<p class="P-ev-Loe">Pilk nädalale: Mis on Jumala imetlemine ja tänamine? Kuidas on taevale tänu toomine rasketes olukordades väga võimsaks vaimulikuks relvaks? Kuidas muudab Jumala austamine meid ja meie ümbruskonda?</p>
			<p class="N-dal-Valmistud"><span class="Italic">Selle</span><span class="Italic"> nädala õppetükki õppides valmistud hingamispäevaks, 27. augustiks.</span></p>
			<p class="P-ev-Kuup-ev">Pühapäev, 21. august</p>
			<p class="P-ev-Pealkiri">Taevale tänu toomise raamistik</p>
			<p class="Tekst">Tuntud vene kirjanik Fjodor Dostojevski oli mõistetud surma, aga otsus muudeti viimasel hetkel ära. Selle asemel oli ta aastaid vanglas. Oma vanglakogemustest rääkides kirjutas ta: „Usu lõpuni, isegi siis, kui kõik teised sellelt teelt lahkuvad ja sina jääd ainsana ustavaks; too oma ohvriand ka siis ja kiida Jumalat oma üksinduses.“</p>
			<p class="Tekst">Õppetüki jooksul oleme juba näinud, kuidas Paulus jäi kindlaks uskumatu vastuseisu ja tagakiusamise keskel. Nüüd aga istub ta Rooma vanglas. Ja ikkagi pole ta masendunud; selle asemel julgustab ta kirja teel innukalt Filippis olevaid usklikke!</p>
			<p class="P-ev-Loe">Loe Fl 4:4–7. Kuidas sai Paulus sinu arvates kirjutada midagi sellist ajal, mil ta ise vanglas istus? Mis on selle kirjakoha alusel põhiline, et saada „Jumala rahu“?</p>
			<p class="Tekst">On kerge rõõmustada siis, kui kõik läheb hästi. Aga Paulus manitseb meid alati rõõmustama. Kõlab ehk kummaliselt. Kui võtame Pauluse kirjutatut sõna otseses mõttes, siis tuleb meil tegemist teha kahe väga olulise tõsiasjaga.</p>
			<p class="Tekst">Esiteks, kui meil tuleb alati rõõmus olla, peab see tähendama, et oleme rõõmsad ka olukordades, mis ei näi andvat alust rõõmustada. Teiseks, kui meil tuleb alati rõõmus olla, tähendab see, et peame õppima rõõmustama ka siis, kui me üldse rõõmu ei tunne.</p>
			<p class="Tekst">Paulus kutsub meid üles imetlema ja tänama Jumalat ka neil kordadel, kui see paistab meile täitsa loomuvastasena. Nii teha võib tunduda lausa ebamõistlik. Aga nagu näeme, kutsutakse meid üles olema rõõmsad just nimelt sellepärast, et on kordi, mil see näib ebamõistlikuna. Jumala austamine on usutegu. Usu aluseks on tõde Jumalast, mitte aga meie olukord; toome ju Jumalale tänu selle tõsiasja pärast, kes Ta on ja mida Ta on meile tõotanud, mitte sellepärast, et tunneme ennast hästi. Ja hämmastaval moel on sel puhul tegemist usuga, mis hakkab kujundama meie mõtteid, tundeid ja olukordi.</p>
			<p class="P-ev-Loe">Mis on see tõde Jumalast, mille Paulus tänases kirjakohas esile toob – tõde, mis võimaldas tal isegi vanglas rõõmus olla? Pane kirja see, mis on sinu teadmist mööda tõde Jumalast. Loe nimekiri läbi ja täna Jumalat iga sissekande eest. Mil viisil paneb see sind oma olukorda teisiti nägema ja end teistmoodi tundma?</p>
			<p class="P-ev-Kuup-ev">Esmaspäev, 22. august</p>
			<p class="P-ev-Pealkiri">Müürid langevad palvetades</p>
			<p class="Tekst">On olemas väljend „ennast nurka värvima“. Kujuta ette, et värvid toa põrandat, aga lõpetama hakates taipad, et oled jõudnud nurka ega saa sealt välja ilma, et astuksid värske värvi peale. Sul tuleb jääda sinna, kuni põrand kuivab!</p>
			<p class="Tekst">Mõnikord näib meie usk meid nurka värvivat. Jõuame mõnda olukorda, kus meie usk „seab meile lõksu“, on nagu värske värv põrandal. Vaatleme seda olukorda ja meil jääb üle kas lüüa käega Jumalale, usule ja kõigele, millesse oleme uskunud, või uskuda võimatuna näivat. </p>
			<p class="Tekst">Jumal juhtis iisraellased nurka. Pärast 40-aastast kõrberännakut ei viinud Ta oma rahvast inimtühjale, rahulikule rohumaale. Jumal juhtis nad tolle piirkonna ühe tugevaima kindluslinnani. Siis tuli neil käia kuus päeva vaikides ümber Jeeriko. Seitsmendal päeval käskis Jumal neil kisada – ning see kisa koos pasuna&#173;helidega tõi võidu.</p>
			<p class="P-ev-Loe">Loe Jos 5:13–6:20. Mida püüab Jumal iisraellastele õpetada?</p>
			<p class="Tekst">Kõvasti kisendamise mõte polnud põhjustada vibratsiooni, et panna seinad varisema. Kui Jumal kutsus iisraellasi üles „karjuma“, siis oli tegemist samalaadse karjumisega, millest Taavet kirjutab 66. psalmis: „Hõisake Jumalale, kõik ilmamaa! Ülistage mängides tema nime au, andke temale au ja kiitust“ (Ps 66:1, 2). See karjumine oli Jumala kiitmine! Olles kuus päeva näinud hiiglaslikke müüre, oli rahvas küllap jõudnud järeldusele, et neid polnud võimalik ise maha kiskuda.</p>
			<p class="P-ev-Loe">Kuidas aitab see aru saada Hb 11:30 esitatud mõttest?</p>
			<p class="Tekst">Kui Jumal hakkab meie elus tegema midagi uut , võib Ta tuua meid Jeerikoni, sest Tal võib olla vaja õpetada meile, et võidujõud ei peitu meie enda tugevuses ja strateegias. Kõik vajaminev tuleb väljastpoolt meid. Niisiis, ükskõik, mis meie ees on ja kui tahes ületamatuna see näib, on meie osa tänada ja kiita Jumalat&#160;– kõige meile vajamineva allikat. See on tegutsev usk.</p>
			<p class="P-ev-Kuup-ev">Teisipäev, 23. august</p>
			<p class="P-ev-Pealkiri">Jumalat kiitev elu</p>
			<p class="Tekst">Issanda kiitmine ei pruugi meie jaoks loomulik olla, isegi mitte heades oludes. Eks ole sel juhul palju keerulisem kiita halbades oludes? Ometi kutsutakse meid üles nii tegema. Jumalale tänu ja kiituse toomine on midagi, mida meil tuleb juurutada seni, kuni see muutub kindlalt piiritletud tegevusest õhustikuks, milles elame. Kiitmine ei peaks olema mitte niivõrd eriline toiming, kuivõrd eriline elukorraldus. </p>
			<p class="P-ev-Loe">Loe Ps 145. Mis põhjustel kiidab Taavet Jumalat? Kuidas võiksid selle psalmi sõnad olla meiegi huulil?</p>
			<p class="Tekst">Kuulus briti jutlustaja Charles Haddon Spurgeon kirjutas raamatu pealkirjaga „The Practice of Praise“ („Jumala kiitmise juurutamine“). Teose aluseks on tänase psalmi 7. salm. Selle salmi juures kutsub Spurgeon meid pöörama tähelepanu kolmele olulisele põhimõttele, mis aitavad arendada meie elus tänu ja kiitust.</p>
			<p class="Küsimused-Aruteluks"><span class="P-ev-Loe">1</span>. Kiitma ja tänama hakkame siis, kui vaatame enda ümber ringi. Kui me ei vaata enda ümber ringi, et Jumala ülevust näha, siis ei ole meil põhjust Teda ülistada. Mida sa looduses näed – näiteks mõnd Jumala loomingu imet –, mis toob huulile hõiskamise? Mida näed vaimulikus maailmas – näiteks mõne noore kristlase kasvamist usus –, mis paneb hõiskama? </p>
			<p class="Küsimused-Aruteluks"><span class="P-ev-Loe">2</span>. Kiitma ja tänama hakkame siis, kui hoiame nähtut meeles. Kui tahame elada tänamise õhustikus, peame mäletama selle põhjust. Mil viisil saame meeles pidada Jumala ülevuse ilminguid (kas mõne uue käitumisviisi või kujundi loomisega, mis meenutab meile Tema headust) ning mitte unustada Tema headust ja Tema kohta käivat tõde?</p>
			<p class="Küsimused-Aruteluks"><span class="P-ev-Loe">3</span>. Kiitma ja tänama hakkame siis, kui sellest räägime. Kiitus ei toimu ainult mõttes. See on mõeldud tulema üle huulte, et meie ümber olevad inimesed seda kuuleksid. Millistel põhjustel sa Jumalat oma suuga kiidad? Millist mõju ja kellele selline tänamine ja kiitmine avaldab? </p>
			<p class="P-ev-Loe">Võta pliiats ja paber ning analüüsi natuke aega neid kolme punkti. Mida saad teha, et juurutada oma elus tänamise ja kiitmise harjumust?</p>
			<p class="P-ev-Kuup-ev">Kolmapäev, 24. august</p>
			<p class="P-ev-Pealkiri">Tunnistaja, kes mõistab süüdi</p>
			<p class="Tekst">Apostlite tegude raamatus oli kiitusesõnadel kuuljatele imekspandav mõju. Loe Ap 16:16–34. Kui Paulus ja Siilas olid riidest lahti kistud ning läbi piitsutatud, heideti nad vanglasse. Polnud kedagi, kes oleks määrinud salvi nende selgadele, mis olid kaetud ränkade vorpide ja muhkudega. Valutava keha ja pakku pandud jalgadega jäeti nad sisevangla pimedusse. Aga siis, kui teised vangid vaikselt istusid, hakkasid kõlama Pauluse ja Siilase tänupalved ning laul.</p>
			<p class="Tekst">Pärast maavärisemist ja vangivalvuri avastust, et nii Paulus ja Siilas kui ka kõik kaasvangid olid alles, „heitis ta värisedes Pauluse ja Siilase ette maha. Siis tõi ta nad välja ning küsis: „Isandad, mis ma pean tegema, et pääseda?““ <br />(Ap 16:29, 30, NIV)</p>
			<p class="P-ev-Loe">Miks viis see sündmus vangivalvuri tähelepanu vajadusele päästetud saada? Mida sa arvad, millist osa täitsid Pauluse ja Siilase palved ja laulud selles, et vangid ei jooksnud laiali ning valvur ja kogu ta pere said usklikuks?</p>
			<p class="P-ev-Jooned"> </p>
			<p class="Tekst">Hämmastav on mõelda, et meie tänu ja kiitus saab muuta meie ümber olevate inimeste igavest saatust. Mida sa arvad, kas keegi oleks saanud sel ööl päästetud, kui Paulus ja Siilas oleksid istunud pimedas ning soigunud ja hädaldanud nagu vangid ikka?</p>
			<p class="Tekst">Me ei tea, mis sai vangivalvurist ja tema perest edasi, aga kujuta neid ette lugemas sõnu, mida Paulus kirjutas hiljem teisest vanglast, Roomast: „Sest teile ei ole ju kingitud ainult armu uskuda Kristusesse, vaid ka kannatada tema pärast ning võidelda sedasama võitlust, mida te minust olete näinud ja nüüd minust kuulete“ (Fl 1:29, 30). Kui nad seda lugesid ja meenutasid, kuidas Pauluse kannatused olid neile rõõmu toonud, siis tõusis kindlasti nende südamepõhjast kiituslaul ja nad otsustasid uuesti jääda iga hinna eest ustavaks. </p>
			<p class="Tekst">Mida sa arvad, keda võib olla Jumala suunas mõjutanud sinu südamest tõusev kiituslaul? Pinguta selle nimel, et sa tänaksid Jumalat teiste ees avatumalt ja oleksid vähem vaoshoitud. Sa ei tea, milline hea mõju võib sellel olla.</p>
			<p class="P-ev-Kuup-ev">Neljapäev, 25. august </p>
			<p class="P-ev-Pealkiri">Relv, mis võidab</p>
			<p class="Tekst">Loe 2Aj 20:1–30. Joosafat avastas, et laul on võimas relv. Pärast teadet, et „suur jõuk“ oli tulemas tema vastu, ei asunud Joosafat kohe sõjalise tegevuse kallale, vaid „pööras oma palge Issandat otsima“ (2Aj 20:3) / „otsustas Issandalt küsida“ (NIV). Kui inimesed Juudast tulid paastu pärast Jeruusalemma, tunnistas Joosafat olukorra tõsidust, öeldes: „Meil pole jõudu selle suure jõugu ees, kes tuleb meile kallale, ja me ise ei tea, mida peaksime tegema, vaid meie silmad vaatavad sinu poole“ (2Aj 20:12).</p>
			<p class="P-ev-Loe">Kui sina näed „suurt jõuku“ liginemas, siis kuidas sa instinktiivselt reageerid? Mida õpid 2Aj 20:3–12 Joosafati tegutsemisest ülekaaluka vastase ees?</p>
			<p class="Tekst">Kui Issanda Vaim tuli Jahasieli peale, kuulutas too julgelt: „Teil ei ole vaja sõdida. Asuge oma positsioonidele; jääge kindlaks ja vaadake, kuidas Issand teid päästab, Juuda ja Jeruusalemm. Ärge kartke; ärge laske end heidutada. Minge seiske nendega homme silmitsi ja Issand on teiega“ (2Aj 20:17, NIV). Seejärel nad kummardasid Jumalat ja laulsid „ülivalju häälega“ kiituslaule (2Aj 20:19). Kuigi Jumal võitles nende eest, tuli neil siiski minna ja seista vaenlasega silmitsi.</p>
			<p class="Tekst">Aga tegemist ei olnud tavalise sõtta marssimisega. Joosafat määras koori Issandale kiituslaule laulma, siis kui nemad marssisid. „Sel ajal, kui nad hakkasid hõiskama ja kiitma, pani Issand varitsejad Ammoni, Moabi ja Seiri mäestiku poegadele, kes olid tulnud Juuda vastu; ja nad löödi maha“ (2Aj 20:22). Kirjapanija sõnade kohaselt sekkus Jumal just sellel hetkel, kui nad rakendasid usku Tema tõotusse ehk hakkasid tänama Issandat, sest Tema heldus kestab igavesti (vaata 2Aj 20:21).</p>
			<p class="P-ev-Loe">Loe veel kord 2Aj 20:1–30. Milliseid vaimulikke põhimõtteid siit leiad, mida rakendada koos Issandaga oma eluteed käies, eelkõige katsumustes ja pingelistel aegadel?</p>
			<p class="P-ev-Loe">Reede, 26. august</p>
			<p class="Tekst"><span class="Bold-teksti-sees">Toetav mõte:</span> Loe Ellen G. White’i raamatust „Prohvetid ja kuningad“ peatükki „Joosafat“, orig lk 190–203, ja raamatust „Patriarhid ja prohvetid“ peatükki „Jeeriko vallutamine“, orig lk 487–498.</p>
			<p class="Tekst">„Õpetagem siis oma südant ja huuli kiitma Jumalat Tema võrratu armastuse eest. Õpetagem oma hinge olema lootusrikas ning viibima valguses, mis paistab Kolgata ristilt. Me ei tohi iial unustada, et oleme taevase Kuninga lapsed, vägede Issanda pojad ja tütred. Meie eesõigus on hoida vaikset rahu Jumalas.“ – Ellen G. White, „Tervise teenistuses“, orig lk 253.</p>
			<p class="Tekst">„Ning Teda kiites ja ülistades soovin, et ülistaksite koos minuga. Kiitke Issandat isegi siis, kui kukute pimedusse. Kiitke Teda isegi kiusatuses. „Olge ikka rõõmsad Issandas!“ ütleb apostel. „Taas ma ütlen: Olge rõõmsad!“ Kas see toob teie perre sünguse ja pimeduse? Ei, kindlasti mitte. See toob päikesekiire. Nii kogute autroonilt paistva igavese valguse kiiri ja puistate neid enda ümber. Laske end õhutada sellele tööle, levitama seda valgust ja elu enda ümber, mitte üksnes enda teel, vaid ka nende teel, kellega suhtlete. Olgu teie eesmärk muuta teid ümbritsevaid inimesi paremaks, ülendada neid, näidata neile taevast ja auhiilgust ning panna neid otsima kõigist maistest asjadest enam igavest varandust, surematut pärandit, rikkust, mis ei kao.“ – Ellen G. White, „Tunnistused kogudusele“ 2. kd, orig lk 593, 594.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Millist osa täidab kristlase elus koguduse tänu ja kiitus? Kuidas kirjeldad tänamist ja kiitmist oma hingamispäevastel jumalateenistustel? On see meeliülendav? Kas see julgustab koguduseliikmeid püsima keset katsumusi ja valu ustavana? Kui mitte, siis mida ette võtta?</p>
			<p class="Küsimused-Aruteluks"><span class="P-ev-Loe">2</span>. Mida tähendab „kiita Issandat isegi siis, kui kukute pimedusse“ või „kiita Teda isegi kiusatuses“? Kuidas aitab ülistamine meil sellistest olukordadest läbi minna?</p>
			<p class="Küsimused-Aruteluks"><span class="P-ev-Loe">3</span>. Toogu koguduseliikmed tunnistusi selle kohta, kuidas on tänamine nende elu mõjutanud. Mida saate üksteise kogemustest õppida?</p>
			<p class="Küsimused-Aruteluks"><span class="P-ev-Loe">4</span>. Valige klassis välja üks kiitusepsalm ja võtke aega seda lugeda. Mida õpetab see Jumala kiitmisest? Kuidas mõjutab Jumalale tänu toomine su usku?</p>
			<p class="Lugu-Pealkiri">Kasvamine Kristuses</p>
			<p class="Lugu-Autor">Loo on kirja pannud Andrew McChesney. </p>
			<p class="Tekst">Pärast ema ristimist seisis isa silmitsi kohutava vaimse võitlusega. Kurjad vaimud võtsid ta öösiti oma valdusse ja ta nägi vaeva, et magama jääda. Iga kord, kui nad isa oma valdusesse võtsid ja ema nägid, õhkus neist viha ema vastu.</p>
			<p class="Tekst">Isa ja ema tugevdasid oma usku iga päev palvetamise ning hingamispäevakooli õppetüki õppimisega. Isa õppis põlvili olles palvetama ja võtma aega koos Jumalaga olemiseks. Abielupaari harjumuseks sai iga päev palvetada, võtta aega isiklikuks pühendumiseks ja õppida hingamispäevakooli õppetükki.</p>
			<p class="Tekst">Ema usaldas Jumalat ja tundis Tema pidevat hoolitsust. Isa võitluse ajal kurjade vaimudega ammutas ema usku ja kindlustunnet Piiblist ning mitu piiblisalmi aitas teda eriliselt. „Alistuge siis Jumalale! Pange vastu kuradile, siis ta põgeneb teie juurest,“ luges ta Jaakobuse 4:7st. „Aga ustav on Issand, kes teid kinnitab ja kurja eest hoiab,“ luges ta 2. Tessalooniklastele 3:3st. Ta klammerdus Jeesuse tõotuse külge Johannese 10:10: „Varas ei tule muu pärast kui varastama ja tapma ja hukkama. Mina olen tulnud, et neil oleks elu, ja oleks seda ülirohkesti.“ Kui ta leidis Piiblist salmi, mis aitas või andis lootuse, kirjutas ta selle erilisse päevikusse ja palvetas nende salmidega Jumala poole oma hommikusel kella viiesel palveajal.</p>
			<p class="Tekst">Ema kirjutas ka isa silmas pidades ühe erilise palve, mida ta aasta jooksul igal hommikul palvetas. Ema palvetas: „Issand, ma palun sind oma abikaasa Eduardo pärast, et ta pöörduks sinu poole kogu südamest. Aita mul teda armastada ja oma armastust tema vastu värskena hoida. Ma allutan ennast Sinule, Issand, ja palun, et Sina õnnistaksid teda, kui ta püüab Sind austada. Kutsu ta korrale, kui ta seda vajab. Muuda ta meheks, kes igatseb Sulle järgneda. Aita minul teda julgustada ja temast lugu pidada. Aita mul teda armastada. Ma palun seda Jeesuse nimel. Aamen.“</p>
			<p class="Tekst">Selle aja jooksul hakkas isa ristimiseks ettevalmistavalt Piiblit uurima. Ta tahtis saada ristitud 29. oktoobril, täpselt aasta pärast Juniori ristimist.</p>
			<p class="Tekst">Kui isa Piiblit tundma õppis, kuulas ta YouTube’ist huviga adventkiriku jutlustajate kõnesid. Samuti kuulas ta teiste kristlike uskkondade jutlusi, et selgitada välja need õpetused, mis rääkisid Piibli vastu. Teda vapustas, et kurjad vaimud irvitasid, kui ta muid jutlustajaid kuulas; vaimud ütlesid, et nad oleksid võinud ta saata ühte sellisesse teise kirikusse, mitte aga adventkirikusse, kui nad oleksid teadnud, et teda niisugused jutlustajad huvitavad.</p>
			<p class="Tekst">Isa lõpetas teiste jutluste kuulamise. „Nüüd ma tean, et olen õiges kirikus!“ mõtles ta.</p>
			<p class="Lugu-Autor">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</p>
			<p class="N-dal-Kuup-ev">10. õptk 27. aug– 2. september </p>
			<p class="N-dal-Pealkiri">Tasadus sulatustiiglis</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Hs 24:15–27, 2Ms 32:1–14, Mt 5:43–48; <br />1Pt 2:18–25; Ps 62:2–9.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Õndsad on tasased, sest nemad pärivad maa“ (Mt 5:5).</p>
			<p class="Tekst">Kuuleme sõna <span class="Italic">tasane </span>üsna harva, välja arvatud ehk siis, kui loeme Moosesest või õpime õndsakskiitmisi. Pole raske ära arvata, miks. Ühe selgituse järgi on tasadus „vigastuste talumine kannatlikult ja ilma pahameeleta“. Pole ime, et me sellest eriti midagi ei kuule; see on iseloomujoon, millest praegusaja kultuuris vaevalt lugu peetakse. Mõnikord tõlgitakse Piiblis seda sõna kui „alandlik“. Paraku pole ka alandlikkus enamikus kultuurides ihaldusväärne iseloomujoon.</p>
			<p class="Tekst">Aga tasadus, vigastuste talumine kannatlikult ja ilma pahameeleta, on üks Jeesuse ja Tema järelkäijate jõulisim iseloomujoon. Ometi pole see iseenesest lõppeesmärk: tasane meelsus on võimas relv nende käes, kes on valu ja kannatuste keskel. Sulatustiigel on tõesti väga hea koht südame tasaduse õppimiseks, sest oma tasaduse ja valu kaudu võime võimsalt tunnistada Jumalast.</p>
			<p class="Tekst"><span class="Bold-teksti-sees">Pilk nädalale:</span> Kuidas on omavahel seotud kannatus ja tasadus? Kuidas on meie tasadus ja valu kaasinimestele tunnistuseks? Kuidas saab tasadus olla kristlase jaoks tõeline tugevus, mitte nõrkus? </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 3. septembriks.</span></p>
			<p class="P-ev-Kuup-ev">Pühapäev, 28. august</p>
			<p class="P-ev-Pealkiri">Murtud leib ja väljavalatud viin</p>
			<p class="P-ev-Loe">Oswald Chambers on öelnud, et me peame saama kaasinimeste jaoks „murtud leivaks ja väljavalatud viinaks“. Mida ta sinu meelest selle all mõtleb?</p>
			<p class="Tekst">Kogu Piiblis leidub näiteid inimestest, keda kaasinimeste teenimise nimel „murti“. Mooses kutsuti tegema tööd, kus ta pidi taluma lainete kaupa lõputuid kuulujutte ja virisemist, kui ta juhtis rahvast tõotatud maa poole. Joosepile langes osaks teekond, kus tuli ette reetmist ja vangistamist, enne kui ta sai Egiptuse riigis juhtivale kohale. Igal niisugusel juhul lubas Jumal neid olukordi selleks, et Tema rahva elu saaks Ta armu ja hoole näitelavaks – mitte ainult Tema laste, vaid ka kaasinimeste hüvangu nimel. Jumal võib meid samamoodi kasutada. Sellistes olukordades võime kergesti vihastada või solvuda. Aga nagu eile märkisime, on tasadus Jumalast antud suutlikkus taluda meiega toimuvat „kannatlikult ja ilma pahameeleta“.</p>
			<p class="P-ev-Loe">Loe Hs 24:15–27. Mis siin juhtub? Miks pandi Hesekiel sellisesse tiiglisse?</p>
			<p class="Tekst">Jumal ütleb Hs 24:24: „Hesekiel saab teile endeks; te teete just seda, mida tema on teinud. Kui see juhtub, siis teate, et mina olen kõikvõimas Issand“ (NIV). Hesekieli näite kaudu pidi Iisraeli rahvas veenduma Jumala kohta käivas tões&#160;– Ta on kõikvõimas Issand – ja elama läbi selle prohvetikuulutuse täitumise, mida Hesekieli elu sümboliseeris. Rahvas kannatas sedasama, millega Hesekielil rinda pista tuli. Kes teab, kui mitu inimest näeb „kõikvõimsat Issandat“ meiegi valu tõttu? </p>
			<p class="P-ev-Loe">Varem või hiljem murrab elu meid kõiki. Milline on sinu murdmis&#173;kogemus? Mida sellest õppisid? Kuidas saab Issand kasutada sinu murtud hinge kaasinimeste aitamiseks?</p>
			<p class="P-ev-Kuup-ev">Esmaspäev, 29. august </p>
			<p class="P-ev-Pealkiri">Eestpalve armu saamise pärast</p>
			<p class="P-ev-Loe">Loe 2Ms 32:1–14. Millist osa Mooses siin täidab? </p>
			<p class="P-ev-Jooned"> </p>
			<p class="Tekst">Pärast seda, kui rahvas oli teinud kuldvasika, otsustas Jumal, et nad olid läinud liiga kaugele, ning andis teada, et Ta hävitab nad ja teeb Moosesest suure rahva. Aga selle asemel, et Jumala pakkumist vastu võtta, anus Mooses, et Jumal annaks rahvale armu, ning Jumal andis järele. </p>
			<p class="Tekst">2Ms 32:1–14 tõstetakse esile kaks tähtsat teemat. Esiteks, Jumala pakkumine hävitada mässumeelne rahvas ja õnnistada Moosest pani Moosese proovile. Jumal tahtis, et Mooses näitaks, kui palju ta tundis kaasa neile meeletult sõnakuulmatutele inimestele. Ja Mooses sooritas eksami. Jeesuse kombel anus ta patustele armu. Siin avaneb midagi väga huvitavat: mõnikord võib Jumal lubada meiegi ellu vastasseisu; Ta lubab meil olla sulatustiiglis, et Tema, meie ja pealtvaatav universum näeks, kui palju kaastunnet on meil tõrksate suhtes.</p>
			<p class="P-ev-Loe">Millega põhjendas Mooses palvet, et Issand ei hävitaks Iisraeli?</p>
			<p class="Tekst">Teiseks, see kirjakoht näitab, et vastasseis ja sõnakuulmatus kutsuvad üles ilmutama armu. Inimene vajab armu siis, kui ta seda kõige vähem väärib. Aga samal ajal, kui ta seda kõige vähem väärib, tunneb ta ka kõige vähem soovi ise armuline olla. Siis, kui Moosese õde Mirjam kritiseeris Moosest, hüüdis Mooses Issanda poole Mirjami pidalitõvest parandamise pärast (4Ms 14. ptk). Kui Jumal oli Korahi ja tema järgijate peale vihane ning Ta ähvardas nad kõik hävitada, langes Mooses silmili maha ja anus neile elu. Järgmisel päeval, kui Iisrael nurises selle pärast, et Moosese vastu mässajad olid surnud, ning Jumal ähvardas uuesti nad kõik hävitada, langes Mooses silmili maha ja palus tungivalt Aaronil teha kõigi eest lepitust (4Ms 16. ptk). Sulatustiiglis taotles Mooses oma tasaduses ja omakasupüüdmatuses, armu neile, kes seda kindlasti ei väärinud.</p>
			<p class="P-ev-Loe">Mõtle, kes väärib su ümber olevaist inimestest sinu meelest kõige vähem armu. Kuidas saad olla omakasupüüdmatus alandlikkuses neile Jumala armu ilmutaja?</p>
			<p class="P-ev-Kuup-ev">Teisipäev, 30. august</p>
			<p class="P-ev-Pealkiri">Armastada neid, kes sulle haiget teevad </p>
			<p class="Tekst">Keegi ütles kord: „Oma vaenlaste armastamine ei tähenda, et meilt oodatakse mustuse armastamist, kuhu pärl on maetud; küll aga tähendab see, et armastame pärli, mis tolmus lamab… Jumal armastab meid, kuid mitte sellepärast, et oleksime loomult armastusväärsed. Aga me saame armastusväärseks sellepärast, et Tema meid armastab.“</p>
			<p class="P-ev-Loe">Kui sa vaatad oma „vaenlasi“, siis mida sa tavaliselt näed – kas pärli või selle ümber olevat mustust?</p>
			<p class="P-ev-Loe">Loe Mt 5:43–48. Jeesus esitab meile üleskutse armastada oma vaenlasi ja palvetada nende pärast. Millise näite loodusest Jeesus siin esitab, mis aitab meil mõista, miks tuleb oma vaenlasi armastada? Mis on Tema õpetuse tuum?</p>
			<p class="Tekst">Mt 5:45 kasutab Jeesus näitena oma Isa taevas, et saaksime kujundlikult aru, kuidas kohelda neid, kes teevad meile haiget ja paigutavad meid ehk kõige hullemasse tulekuumusesse. Jeesus ütleb, et Tema Isa laseb õnnistavat vihma sadada nii õigetele kui ka õelatele. Kui Jumal annab vihma isegi õelatele, siis kuidas peame meie neid kohtlema?</p>
			<p class="Tekst">Jeesus ei püüa öelda, et meil peaksid alati olema soojad tunded (kuigi ka see võib olla võimalik) igaühe suhtes, kes meile probleeme valmistab. Vaenlaste armastamise all ei ole mõeldud tunnet, vaid neile suunatud häid tegusid, milles väljendub hoolivus ja tähelepanu. </p>
			<p class="Tekst">Jeesus võtab selle kirjakoha kokku salmiga, mille üle sageli vaieldakse: „Teie olge siis täiuslikud, nõnda nagu teie taevane Isa on täiuslik!“ (Mt 5:48). Kontekstis tuleb mõte väga selgelt esile: inimesed, kes tahavad olla täiuslikud, nagu Jumal on täiuslik, peavad ilmutama oma vaenlaste vastu armastust, nagu Jumal ilmutab oma armastust. Jumala silmis täiuslik olemine tähendab vaenlaste armastamist; see aga nõuab südametasadust, mida saab anda ainult Jumal.</p>
			<p class="Tekst">Pea meeles selgitust tasaduse kohta (vigastuste talumine kannatlikult ja ilma pahameeleta) ning kirjuta üles muutused, mida sul tuleb teha, et Issand saaks anda sulle sellise südametasaduse, mis aitab sul õigesti suhtuda „vaenlastesse“.</p>
			<p class="P-ev-Kuup-ev">Kolmapäev, 31. august</p>
			<p class="P-ev-Pealkiri">Suu lukus</p>
			<p class="Tekst">Jõulisim näide tasadusest sulatustiiglis on Jeesuse eeskuju. Kui Ta ütles, et tulge „ja õppige minult, sest mina olen tasane ja südamelt alandlik“ (Mt 11:29), siis pidas Ta silmas midagi sellist, mida me ilmselt ette ei kujuta.</p>
			<p class="P-ev-Loe">1Pt 2:18–25. Peetrus esitab mõningad üllatavad nõuanded orjadele. Ta kirjeldab, kuidas Jeesus reageeris ebaõiglasele ja valu tekitavale kohtlemisele, ning annab mõista, et Tema on jätnud „teile eeskuju, et te käiksite tema jälgedes“ (1Pt 2:21). Mida saame Peetruse sõnul õppida Jeesuse eeskujust tasaduse ja alandlikkuse kohta tulekuumuses? </p>
			<p class="Tekst">On kohutav vaadata, kuidas keegi kohtleb teist ebaõiglaselt. Ja on äärmiselt piinav, kui meid niimoodi koheldakse. Kuna meil on tavaliselt tugev õiglustunne, tahab meie instinkt ebaõigluse korral „asjad korda ajada“, lähtudes seejuures sellest, mis on meie uskumist mööda õige ja õigustatud viha.</p>
			<p class="Tekst">Peetruse sõnade kohaselt elada ei ole kerge. See on ilmselt võimatu, kui me ei võta omaks väga tähtsat tõde – kõikides ebaõiglastes olukordades tuleb meil uskuda, et meie Isa taevas juhib toimuvat ja tegutseb meie kasuks siis, kui Tema tahab. Samuti tähendab see arvestamist võimalusega, et just nagu Jeesust, ei säästeta ka meid tingimata ebaõiglusest. Aga meil tuleb alati meeles pidada, et meie Isa taevas on ikka meiega ja kannab meie eest hoolt.</p>
			<p class="Tekst">Peetruse nõuanne, mille ta Jeesuse elu näitel esile toob, üllatab meid, sest ülekohtuste kannatuste ees vaikimine näib tunnistavat Jumala aust paremini kui „inimeste paika panemine“. Kui Kaifas ja Pilaatus Jeesust küsitlesid, võinuks Jeesus rääkida palju, et olukorda parandada ja ennast õigustada, aga Ta ei teinud seda. Tema vaikimine rääkis avalikult Tema tasadusest. </p>
			<p class="P-ev-Loe">Kuidas käitud olukorras, mil sind on ebaõiglaselt koheldud? Kuidas rakendad paremini ellu põhimõtteid, mida täna vaatlesime?</p>
			<p class="P-ev-Kuup-ev">Neljapäev, 1. september</p>
			<p class="P-ev-Pealkiri">Meie kalju ja pelgupaik </p>
			<p class="Tekst">Väga sageli kannatavad kõige uhkemad, üleolevamad ja edasipürgivamad inimesed madala enesehinnangu käes. Nende ennasttäis olek ja uhkus – ning täielik tasaduse ja alandlikkuse puudumine – on katteks, kas või alateadlikuks katteks seesmisele vajakajäämisele. Nad vajavad seda, mida me kõik vajame: turvatunnet, väärtustamist ja omaksvõtmist, eriti hädade ja kannatuste ajal. Saame selle vaid Issanda abiga. Järelikult pole tasadus ja alandlikkus kaugeltki nõrkuse tunnused, vaid just jõulisimad ilmingud tõsiasjast, et inimhing toetub kindlalt Kaljule.</p>
			<p class="P-ev-Loe">Loe Ps 62:2–9. Milline tundub olevat selle psalmi taust? Mida Taavet rõhutab? Milliseid vaimulikke õppetunde saad tema öeldust? Tähtsaim aga, kuidas õpid sellised põhimõtted oma ellu rakendama?</p>
			<p class="P-ev-Jooned"> </p>
			<p class="Tekst">„Ilma põhjuseta võivad inimestest saada meie vaenlased. Jumala rahva ajendeid võidakse tõlgendada valesti, ja seda ei tee mitte ainult maailm, vaid ka meie enda vennad. Issanda sulased pannakse raskesse seisu. Omakasupüüdliku ja ebaõiglase tee valinud inimeste õigustamiseks tehakse sääsest elevant… Inimesed kaetakse valeandmeid esitades ebaaususe tumedate rõivastega, kuigi nende tööd takistasid neist sõltumatud asjaolud. Neid nähakse inimestena, keda ei saa usaldada. Ja seda teevad koguduseliikmed. Jumala sulastel tuleb relvastada end Kristuse meelsusega. Nad ei tohi loota, et pääsevad solvamisest ja vääritimõistmisest. Neid hakatakse nimetama entusiastideks ja fanaatikuteks. Aga ärgu nad heitugu. Jumala käsi on Tema ettenägevuse roolirattal, Ta juhib oma töö tooma au Tema nimele.“ – Ellen G. White, „The Upward Look“, lk 177.</p>
			<p class="P-ev-Loe"> Kui immuunne oled sina kaasinimeste etteheidete ja torgete suhtes? Tõenäoliselt mitte väga immuunne, eks? Kuidas klammerduda Issanda külge ja kinnitada oma enesehinnangu ankur Temasse, kes armastab sind niivõrd, et suri su pattude eest ja aitab kaitsta sind teiste halvustamise korral?</p>
			<p class="P-ev-Loe">Reede, 2. september</p>
			<p class="Tekst"><span class="Bold-teksti-sees">Toetav mõte:</span> Loe Ellen G. White’i raamatust „Tervise teenistuses“ peatükki „Tõeliste teadmiste taotlemise olulisus“, orig lk 453, 454; raamatust „Ajastute igatsus“ peatükki „Mäejutlus“, orig lk 298–314; raamatust „Evangelism“ peatükki „The Worker and His Qualifications“, lk 630.</p>
			<p class="Tekst">„Raskusi, millega me kokku puutume, võib leevendada vaoshoitus, nagu oli Kristusel. Kui meil on Õpetaja alandlikkust, oleme üle solvangutest, põlgusest ja meelehärmist, millega me päevast päeva kokku puutume. Need ei muuda meie meelt süngeks. Võimsaim tõend kristlase üllusest on vaoshoitus. See, kes pilke ja julma kohtlemise all ei suuda säilitada rahulikku ja usaldavat meelsust, röövib Jumalalt õiguse näidata tema kaudu oma täiuslikku iseloomu. Südame alandlikkus on jõud, mis annab Kristuse järelkäijatele võidu. See on tõend ühendusest taevaga.“ – Ellen G. White, „Ajastute igatsus“, orig lk 301.</p>
			<p class="Tekst"> </p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Kuidas võimaldab alandlikkus meil „olla üle“ haigetsaamisest ja pahandustest? Milline tähtis omadus võimaldab meil sinu meelest alandlikult „üle olla“?</p>
			<p class="Küsimused-Aruteluks"><span class="P-ev-Loe">2</span>. Kuidas suhtutakse sinu kultuuris alandlikkusse ja tasadusse? Kas sellest peetakse lugu või seda põlastatakse? Millist survet tunned oma kultuuris kõnealuste iseloomujoonte arendamise vastu? </p>
			<p class="Küsimused-Aruteluks"><span class="P-ev-Loe">3</span>. Kas mõni praegu elav inimene on tasaduse ja alandlikkuse suureks eeskujuks? Kui jah, siis kes? Kuidas vastavad jooned neis väljenduvad ja mida saad neilt õppida? </p>
			<p class="Küsimused-Aruteluks"><span class="P-ev-Loe">4</span>. Miks on nii, et võrdsustame tasaduse ja alandlikkuse pahatihti nõrkusega?</p>
			<p class="Küsimused-Aruteluks"><span class="P-ev-Loe">5</span>. Näeme, kuidas Taavet otsis pelgupaika Issanda juurest. Kuidas see toimib? Kuidas varjupaik nähtavaks saab? Teisisõnu, kuidas saame kogudusena olla pelgupaigaks neile, kes seda vajavad? Milliseks pelgupaigaks osutub sinu kogudus? Mida saad teha, et muuta see pelgupaigaks neile, kel vaja?</p>
			<p class="Lugu-Pealkiri">Nime jõud</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst">Manaus, Brasiilias, ärkas isa selle peale, et nähtamatud käed haarasid tal kõrist. Asjata püüdis ta käsi ära lükata. Lõpuks ütles ta hingeldades: „Issand, palun aita mind!“ Aga surmav haare pinguldus. Kui kogu lootus näis kaduvat, kuulis ta vaikset häält ütlemas: „Palu Jeesus appi. Ütle Jeesuse nimi.“</p>
			<p class="Tekst">„Jeesus, päästa mind!“ kisendas isa. Nähtamatud käed vallandasid kohe haarde. Õhku ahmiv isa mõistis esimest korda Jeesuse nime väge. Ikka veel voodis lamades hüüatas ta rõõmsalt: „Olen päästetud Jeesuse nimel! Olen päästetud tänu Jeesuse verele ja Jeesuse ohvrile!“ Sellest päevast peale hüüdis isa Jeesuse nime iga kord, kui kurjad vaimud teda kiusasid.</p>
			<p class="Tekst">Ristimiseelsed õpingud jätkusid ja isa oli üllatunud, kui sai teada, et Jumal mõistab hukka spiritismi, mida ta candomblé templis viljeles. Ta luges 5. Moosese 18:9–14: „Ärgu leidugu su keskel… ennustajat, pilvestlausujat, märkide seletajat ega nõida, ei manajat, vaimude ja tarkade küsitlejat ega surnutelt nõu otsijat! Sest igaüks, kes seda teeb, on Issandale jäle.“ Kümnest käsust luges ta: „Sul ei tohi olla muid jumalaid minu palge kõrval“ (2Ms 20:3). Ta mõtles: „Mina teenisin teisi jumalaid.“ Samast peatükist luges ta: „Sa ei tohi enesele teha kuju.“ Ta ütles endamisi: „Ma olen teinud kõike seda, mida Jumal nimetab jäledaks.“ Kui ta jõudis neljanda käsuni – „Pea meeles, et sa pead hingamispäeva pühitsema“ –, ütles ta emale: „Mul oli vale päev. Vaimud ütlesid mulle, et peaksin pühaks üht teist päeva.“</p>
			<p class="Tekst">Ilm 21:8 luges ta: „Aga argade ja uskmatute ja jäledate ja mõrtsukate ja hoorajate ja nõidade ja ebajumalateenijate ja kõigi valetajate osa on tule ja väävliga põlevas järves, see on teine surm.“ Sedasama salmi luges ema siis, kui läks esimest korda hingamispäevakooli, ning see oli ajendiks, miks ta hakkas isa pärast palvetama. Kui isa seda salmi luges, taipas ta, et teda oli juhitud tulejärve suunas.</p>
			<p class="Tekst">Isas toimus läbimurre siis, kui piibliuurimine keskendus surnute olukorra teemale. Ta luges, et pärast surma inimesed magavad ega lenda ringi vaimudena. „Ihu sureb ja sellega on lõpp,“ rääkis ta üllatunult emale. „Kingitud elu läheb tagasi Jumala juurde.“ Kurjad vaimud olid rääkinud, et inimeste vaimud hõljusid ringi pärast seda, kui ihu suri, ning et osa selliseid vaime oli kurjade vaimude leegioni hulgas, kes olid kaasas candomblé juhtidega.</p>
			<p class="Tekst">Kurjad vaimud valmistasid isale jätkuvalt meelehärmi. Aga mida enam nad ründasid, seda enam hüüdis isa Jeesuse nime. Temas kasvas soov juhtida teisi inimesi Kristuse juurde. „Selle asemel, et õpetada inimestele pimeduse teed,“ mõtles ta, „pean kasutama oma teadmisi ja kogemust selleks, et juhtida inimesi valguse juurde.“</p>
			<p class="Tekst"><span class="CharOverride-8">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">11. õppetükk: 3.–9. september</p>
			<p class="N-dal-Pealkiri">Ootamine sulatustiiglis</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Rm 15:4, 5; Rm 5:3–5; 1Sm 26. ptk; Ps 37:1–11.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Aga Vaimu vili on… pikk meel“ (Gl 5:22).<a id="_idTextAnchor001"></a></p>
			<p class="Tekst">Teadlased tegid katse nelja-aastaste lastega ja vahukommidega. Teadlane selgitas igale lapsele, et too saab ühe vahukommi. Juhul kui laps ootas kommi söömisega, kuni teadlane ära käis ja tagasi tuli, pidi ta saama veel teise kommi. Osa lapsi pistis vahukommi suhu kohe, kui teadlane lahkus, teised ootasid. Erinevused märgiti üles.</p>
			<p class="Tekst">Teadlased jälgisid neidsamu lapsi kuni teismeikka jõudmiseni. Tuli välja, et need, kes olid oodanud, kohanesid paremini, õppisid paremini ja olid endas kindlamad kui need, kes polnud oodanud. Paistis, et kannatlikkus näitas inimloomuses midagi suuremat, midagi tähtsamat. Pole siis ime, et Issand palub meil seda juurutada.</p>
			<p class="Tekst">Sellel nädalal vaatame, mis võib olla ühe kõige keerukama tiigli – ootamise tiigli – taga.</p>
			<p class="Tekst"><span class="Bold-teksti-sees">Pilk nädalale:</span> Miks peab mõnikord nii kaua midagi ootama? Mida õpime kannatlikkuse kohta tulekuumuses?</p>
			<p class="N-dal-Valmistud"><span class="Italic">Selle nädala õppetükki </span><span class="Italic">õppides valmistud hingamispäevaks, 10. septembriks. </span></p>
			<p class="P-ev-Kuup-ev">Pühapäev, 4. september</p>
			<p class="P-ev-Pealkiri">Kannatlikkuse Jumal </p>
			<p class="P-ev-Loe">Loe Rm 15:4, 5. Mida leiame neist salmidest enda jaoks?</p>
			<p class="Tekst">Oleme tavaliselt kannatamatud selle suhtes, mida väga tahame või mida on meile lubatud, aga mida me pole veel saanud. Tihti oleme rahul vaid siis, kui igatsetu lõpuks saame. Ja kuna saame harva seda, mida tahame, ning siis, kui tahame, muutume sageli ärritunuks ja kannatamatuks. Sellises seisus on peaaegu võimatu säilitada rahu ja usaldada Jumalat.</p>
			<p class="Tekst">Ootamine on enesestmõistetavalt vaevaline. Sõna, mida tõlgitakse heebrea keelest kui „oota kannatlikult“ (Ps 37:7 NKJV), tuleneb sõnast, mida saab tõlkida kui „väga valus olema“, „vappuma“, „värisema“, „olema haavatud“ või „olema kurb“. Kannatlikkust ei ole lihtne õppida ja mõnikord ongi kannatlikult ootamine ise sulatustiigel. </p>
			<p class="P-ev-Loe">Loe Ps 27:14, Ps 37:7 ja Rm 5:3–5. Mida need salmid meile ütlevad? Kuhu kannatlikkus viib?</p>
			<p class="Tekst">Ootamise ajal suudame keskenduda kahest järgnevast ühele. Meie tähele&#173;panu saab olla kas sellel, mida ootame, või Temal, kelle käes kõik on. Kui ootame midagi, siis ei ole niivõrd tähtis mitte see, kui pikalt oodata tuleb, vaid see, kuidas me ootamisse suhtume. Kui me Issandat usaldame, kui oleme andnud oma elu Tema kätte, kui oleme allutanud oma tahte Temale, siis usume, et Tema teeb seda, mis on meie jaoks parim, <span class="Italic">sel ajal, mis on </span>meie jaoks parim, olgu seda kuitahes raske uskuda.</p>
			<p class="P-ev-Loe">Mida sa meeleheitlikult ootad? Kuidas õpid kõike allutama Jumalale ja Tema ajastusele? Palvetage oma suhtumise pärast, et te alistuksite ja alluksite Issandale täielikult.</p>
			<p class="P-ev-Kuup-ev">Esmaspäev, 5. september</p>
			<p class="P-ev-Pealkiri">Jumala määratud ajal</p>
			<p class="P-ev-Loe">Loe Rm 5:6 ja Gl 4:4. Mida räägitakse siin Jumala ajastusest?</p>
			<p class="Tekst">Paulus ütleb neis salmides, et Jeesus suri meie eest määratud ajal. Aga Paulus ei ütle meile, <span class="Italic">miks määrati </span>just selline aeg. Väga lihtne on neid salme lugeda ja imestada, <span class="Italic">miks ootas Jeesus tuhandeid </span><span class="Italic">aastaid, enne kui Ta tuli maa peale patuga lõpparvet tegema – </span><span class="Italic">eks saanud universum juba ammu enne seda aru, et patt </span><span class="Italic">oli väga paha?</span> Võime ka küsida, miks ootab Jeesus oma teise tulekuga. Samuti võime küsida, miks ootab Issand nii pikalt mu palvele vastamisega.</p>
			<p class="P-ev-Loe">Mõtle näiteks 70 prohvetlikust nädalast rääkivale ettekuulutusele Tn 9:24–27, mis osutab Jeesusele kui Messiale (kui vaja, loe see uuesti läbi). Kui pikk see ajalõik oli? Mida räägib see vajadusest õppida Jumala ajaarvestusega leppima, isegi kui midagi tundub meie meelest palju aega võtvat?</p>
			<p class="Tekst">Sellel, miks peame mõnikord ootama, on mitu tähtsat vaimulikku põhjust. Esiteks, võib ootamine pöörata meie tähelepanu ära „sündmustelt“ ning tuua taas fookusse Jumala. Teiseks võimaldab ootamine saada meil selgema pildi oma motiividest ja soovidest. Kolmandaks kasvatab ootamine sihikindlust – vaimset vastupidavust. Neljandaks avab ootamine ukse paljude vaimsete tugevuste arendamiseks, nagu näiteks usk ja usaldus. Viiendaks võimaldab ootamine panna Jumalal kokku suurema pildi. Kuuendaks ei pruugi me ootamise põhjust isegi teada, seega õpime elama usust. Kas oskad lisada veel mõne ootamise põhjuse?</p>
			<p class="P-ev-Loe">Milliseid näiteid leiad Piiblist Jumala tegutsemise kohta Temale sobival ajal, mis aitavad sul õppida usaldama, et Ta teeb sinugi jaoks parima just õigel ajal? (Mõtle näiteks Aabrahamile ja Saarale ning tõotatud pojale.) Küsi endalt samas: „Võib-olla lükkan ma mõne oma tegevusega edasi vastust palvele, mis võinuks saada vastuse juba tükk aega tagasi?“</p>
			<p class="P-ev-Kuup-ev">Teisipäev, 6. september</p>
			<p class="P-ev-Pealkiri">Taavet: tähendamissõna ootamisest</p>
			<p class="Tekst">1Sm 16:1–13 näeme noort Taavetit, kelle Saamuel võidis kuningaks. Ometi tuli tal käia pikk tee isa Iisai väljadelt Jeruusalemma troonini. Kahtlemata tundis ta mõnikord, et on sulatustiiglis. </p>
			<p class="Tekst">Kõigepealt kutsutakse nooruk pilli mängima, et rahustada Sauli vaimu <br />(1Sm 16. ptk). Hiljem, kui Taavet tapab Koljati, saab temast Iisraelis kangelane (1Sm 17. ptk). Siis põgeneb ta hulga aastaid oma elu eest. Saul ja Joonatan mõlemad teavad, et Taavet on määratud järgmiseks kuningaks (1Sm 23:17; <br />1Sm 24:20). Aga Taavet ei tee midagi, et kiirendada enda saamist Jumalast määratud kohale. Tegelikult teeb ta justkui vastupidist. Ka siis, kui Saul püüab teda tappa ja Taavet lõikab kuninga rüü küljest tüki, soovib ta, et poleks seda teinud (1Sm 24:5–7). Kui Saul püüab Taavetit veel kord tappa, keeldub Taavet tapmast Sauli, kuigi tal on selleks võimalus (1Sm 26:7–11). </p>
			<p class="P-ev-Loe">Loe 1Sm 26:1–11. Miks keeldus Taavet Sauli tapmast? Milliseid põhimõtteid õpime siit selle kohta, kuidas Jumal oma plaanid meie juures ellu viib? </p>
			<p class="P-ev-Loe">Nüüd loe 1Sm 26:12–25. Millist mõju avaldab Saulile Taaveti keeldumine teda tappa? Mida õpime siit Jumala määratud aja ära ootamise eeliste kohta?</p>
			<p class="Tekst">Taaveti teekonna troonile võib ehk sõnastada järgmiselt: ära kraba endale seda, mida Jumal pole veel andnud. Jumala kingitused saab alati kõige paremini kätte Tema käest ja Temale teadaoleval ajal. Ootamisele võib kuluda väga pikk aeg. Oavõrsed võivad suuremaks kasvada sõna otseses mõttes tundidega, tammepuu kasvamiseks kulub aga aastaid. Kuid siis, kui tulevad tugevad tuuled, jääb puu juuripidi kindlalt maasse.</p>
			<p class="P-ev-Loe">Mõtle, kui lihtsalt oleks Taavet võinud õigustada Sauli tapmist. (Eks öeldud ju Taavetile, et ta saab trooni, ja Saul oligi kuri mees.) Ometi räägivad Taaveti teod tõelisest usust Jumalasse. Mida saad sellest näitest õppida, ükskõik mis asjus sul oodata tuleb?</p>
			<p class="P-ev-Kuup-ev">Kolmapäev, 7. september</p>
			<p class="P-ev-Pealkiri">Eelija: kiirustamise probleem</p>
			<p class="Tekst">Vahekordade klaarimine Karmeli mäel oli lõppenud (1Kn 18. ptk). Tuli taevast oli langenud, kogu rahvas oli tunnistanud, et Jumal on tõeline Jumal, ning valeprohvetid surmati. Jumal oli süüst vabastatud. Võiks mõelda, et päeva lõpuks oli Eelija vaimujõud kasvanud, aga ühtäkki kuulis ta midagi, mis kohutas teda niivõrd, et ta tahtis surra. Loe edasi 1Kn 19:1–9. Viimane salm siin paneb muretsema: „Ja vaata, temale tuli Issanda sõna, kes küsis temalt: „Mis sa siin teed, Eelija?“ (1Kn 19:9). On ilmne, et Eelija hirm pani ta jooksma ja ta leidis ennast valest kohast.</p>
			<p class="P-ev-Loe">Pärast seda, kui Issand oli Karmeli mäel väga võimsalt sekkunud, võiks eeldada, et Eelija pakatas usust ja usaldusest. Selle asemel põgenes ta elu eest. Mida õpime tema halvast eeskujust?</p>
			<p class="P-ev-Jooned"> </p>
			<p class="Tekst">See lugu ilmestab tõsiasja, et kui kiirustame, võime end väga lihtsalt leida valest kohast. Hirm valdas Eelijat ja sundis teda kõrbesse jooksma, kus ta soovis, et poleks iial sündinud. Aga palju muudki võib meid panna välja jooksma plaanidest, mida Jumal on meie jaoks mõelnud. </p>
			<p class="P-ev-Loe">Loe järgnevad salmid. 1Ms 16:1–3; 4Ms 20:10–12; Km 14:1–3; Mt 20:20, 21; Lk 9:52–56; Ap 9:1. Mis pani siinkirjeldatud tegelased Jumala tahte alt välja jooksma? </p>
			<p class="Tekst">Väga lihtne on lasta näiteks ambitsioonil, vihal, kirel, usupuudusel või arvataval „agarusel“ Issanda pärast panna meid tormama sinna, kus me ei peaks olema. Mitte keegi ei ole selle ohu eest kaitstud. Ainsaks lahenduseks on kasvatada usaldavat usku Jumala headusesse ja halastusse. Me ju teame, et Ta armastab meid ja tahab meie jaoks parimat. Usu kasvatamine ei käi kiiresti. Usk on küll and, aga seda on vaja juurutada, kasvatada ja kiivalt valvata.</p>
			<p class="P-ev-Kuup-ev">Neljapäev, 8. september</p>
			<p class="P-ev-Pealkiri">Õppida Issandast rõõmu tundma</p>
			<p class="P-ev-Loe">„Olgu sul rõõm Issandast; siis ta annab sulle, mida su süda kutsub“ (Ps 37:4).</p>
			<p class="Tekst">Ps 37:4 on imeline tõotus. Kujuta ette, et saad midagi, mida oled alati tahtnud. Südamesoovide täitmine sõltub aga sellest, kas süda tunneb rõõmu Issandast. Niisiis, mida tähendab „olgu sul rõõm Issandast“? </p>
			<p class="P-ev-Loe">Loe Ps 37:1–11. Kontekst, kuhu Ps 37:4 kuulub, võib pisut üllatada. Taavet kirjutab, et teda ümbritsevad inimesed, kes töötavad vastu Jumalale ja temale. Kui inimesed töötavad meile vastu, on meie jaoks sageli loomulik vihastada või asuda end õigustama. Taavet aga soovitab midagi muud. </p>
			<p class="Tekst">Millist nõu annab Taavet alljärgnevate salmide põhjal Jumala rahvale, kes on sellises olukorras? </p>
			<p class="Tekst-joon">Ps 37:1</p>
			<p class="Tekst-joon">Ps 37:5</p>
			<p class="Tekst-joon">Ps 37:7</p>
			<p class="Tekst-joon">Ps 37:8</p>
			<p class="P-ev-Loe">Loe nüüd uuesti Ps 37:4. Mida tähendab „olgu sul rõõm Issandast“ äsja uuritud salmide kontekstis?</p>
			<p class="Tekst">Taavet kordab ikka ja jälle erineva nurga alt: „Usalda Jumalat.“ Usalda Tema tegutsemist. Ära ärritu, sest Jumal on sinu Jumal ja töötab sinu kasuks – isegi praegu. Sa ei pea ise ründama ega proovima asju korda ajada. Sinu taevane Isa juhib. Usalda Teda. Usalda Teda täiesti. </p>
			<p class="Tekst">Sellises kaastekstis paneb Taavet kirja sõnad „olgu sul rõõm Issandast“. Jumalast rõõmu tunda tähendab, et elame pidevalt usaldades. Miski ei saa meie rahu rikkuda, sest Jumal on kohal ja tegutseb. Võime Teda tänada ja kiita, võime lausa naeratada, sest keegi ei saa meie Jumalat üle trumbata! Kui õpime nii tegema, siis antakse meile päriselt seda, mida meie hing igatseb – seda, mida armastav Isa tahab meile anda ajal, millest on meile ja Tema riigile kõige rohkem kasu.</p>
			<p class="P-ev-Loe">Kuidas õppida tundma rõõmu Issandast? Võta aega palveks ja otsi Jumala juhtimist selles, kuidas rõõm Issandast sinu elus tõeliseks saaks.</p>
			<p class="P-ev-Kuup-ev">Reede, 9. september</p>
			<p class="Tekst"><span class="Bold-teksti-sees">Toetav mõte</span><span class="Bold-teksti-sees">:</span> Loe Ellen G. White’i raamatust „Patriarhid ja prohvetid“ peatükki „Taavet võitakse kuningaks“, orig lk 637–642.</p>
			<p class="Tekst">Jumala plaan meie jaoks võib tähendada rohket ootamist ja see võib meile tunduda päris tulikuum. Sel ajal saame kannatlikkust <span class="Italic">õppida </span>siis, kui koondame tähelepanu Jumala isikule ja usaldame, et Tema tegutseb meie heaks. Ootamiseks on palju põhjuseid, aga ootamine on tähtis, et täituksid Jumala plaanid meie ja Tema riigi hüveks. Kaotame palju juhul, kui tormame Jumalast ette, aga võidame palju, kui säilitame usaldava hoiaku ja rõõmu Temast.</p>
			<p class="Tekst">Issand kaalub ja mõõdab iga katsumust. „Ma ei suuda oma viletsuses välja lugeda Jumala eesmärki, aga Tema teab, mis on parim ning ma usaldan oma hinge, ihu ja vaimu Tema kui minu ustava Looja hooleks. „Sest ma tean, kellesse ma olen uskuma hakanud ja olen veendunud, et tema on vägev hoidma minu hoolde usaldatut oma päevani“ (2Tm 1:12). Ma tean, et kui kasvatame ja harjutame oma hinge rohkem uskuma, rohkem armastama, kannatlikum olema ja täielikumalt oma taevast Isa usaldama, siis on meil päevhaaval selle elu vastuoludest läbi minnes rohkem rahu ja õnnelikkust.</p>
			<p class="Tekst">Issandal ei ole hea meel, kui ärritume ja muretseme end Jeesuse käte vahelt välja. Rohkem läheb vaja rahulikku ootamist ja vaatamist. Meie meelest pole me õigel teel, kui meil pole tunnet ja otsime pidevalt enda seest mõnd märki, mis selle sündmuse kasuks räägiks; aga otsustus ei käi tunde, vaid usu järgi.“ – Ellen G. White, „Valitud kuulutused“, 2. raamat, lk 242.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Mida tähendab, et Jeesus „kaalub ja mõõdab iga katsumust“? Kuidas aitab see teadmine oodata?</p>
			<p class="Küsimused-Aruteluks"><span class="P-ev-Loe">2</span>. Palu klassis olevatel inimestel rääkida omaenda kannatlikult ootamise kogemusest. Millised olid nende hirmud ja rõõmud? Kuidas nad toime tulid? Mida õppisid? Milliste tõotuste külge klammerdusid?</p>
			<p class="Küsimused-Aruteluks"><span class="P-ev-Loe">3</span>. Mida saate kogudusena või klassina teha selleks, et aidata kaasinimesi, kes ootavad tulekuumuses Jumala aega millegi toimumiseks?</p>
			<p class="Küsimused-Aruteluks"><span class="P-ev-Loe">4</span>. Millist osa täidab kannatlikkuse arendamise juures palve? Kas on kedagi, kelle pärast saad palvetada, et Vaim arendaks tema elus kannatlikkust?</p>
			<p class="Lugu-Pealkiri">Viimane rünnak</p>
			<p class="Lugu-Autor">Kirja pannud Andrew McChesney.</p>
			<p class="Tekst"><span class="CharOverride-1">Kaks nädalat enne isa ristimist vihastas ta reede õhtul seletamatul kombel pärast seda, kui väikese piibliuurimisgrupi moodustanud külalised olid lahkunud ta kodust Manaus, Brasiilias. Ta teatas, et magab elutoas.</span></p>
			<p class="Tekst"><span class="CharOverride-1">Öö oli tavapärasest pimedam. Ümbruskonnas oli elekter ära ning majad ja tänavad olid pilkases pimeduses.</span></p>
			<p class="Tekst"><span class="CharOverride-1">Umbes kell üks öösel ärkas Junior hääle peale, mis kriiskas, et isa ei lasta ristimisele.</span></p>
			<p class="Tekst"><span class="CharOverride-1">Junior oli hirmul ega teadnud, mida teha. Ta püsis oma toas, et näha, mis saab edasi.</span></p>
			<p class="Tekst"><span class="CharOverride-1">See hääl kriiskas jälle ja ütles, et isa ei lasta ristimisele.</span></p>
			<p class="Tekst"><span class="CharOverride-1">Junior ootas. </span></p>
			<p class="Tekst"><span class="CharOverride-1">Ta kuulis kedagi oma tuppa tulevat.</span></p>
			<p class="Tekst"><span class="CharOverride-1">„Palun, poeg, palveta koos minuga,“ ütles isa. „Vaenlane ründab jälle.“</span></p>
			<p class="Tekst"><span class="CharOverride-1">Rääkima hakkas teine hääl. „Mida te teete?“ Küsijaks oli ema. Kui ta elutoast kiljatusi kuulis, oli ta langenud põlvedele ja hakanud palvetama. Nüüd tegi ta isale ja Juniorile üleskutse koos temaga anuda, et Jeesus kihutaks kurjad vaimud minema.</span></p>
			<p class="Tekst"><span class="CharOverride-1">Pärast mõnd palves oldud minutit pani ema ette astuda majast välja, kus nad võiksid sumedas kuuvalguses üksteist näha.</span></p>
			<p class="Tekst"><span class="CharOverride-1">Õues ütles isa, et tal on janu. Junior läks hea meelega majja tagasi, et tuua klaasitäis vett. Köögis märkas ta põrandal salapärast tumedat laiku. Kutsunud ema, osutas ta laigule ja küsis: „Mis see on?“ Ema kummardus põrandale vaatama. „Need on juuksed!“ ütles ta.</span></p>
			<p class="Tekst"><span class="CharOverride-1">Nad läksid õue tagasi ning Junior ja ema vaatasid isa terasemalt. Tal oli peas mitu salku juukseid puudu. Justkui oleks keegi võtnud käärid ja lõiganud suvaliselt tema juukseid. </span></p>
			<p class="Tekst"><span class="CharOverride-1">Isa puudutas kätega pealage ja võpatas.</span></p>
			<p class="Tekst"><span class="CharOverride-1">„Mul tuleb oma pead raseerida,“ ütles ta. „Sellest pole midagi, kui ma kiilas olen.“</span></p>
			<p class="Tekst"><span class="CharOverride-1">Kui päike hingamispäeva hommikul tõusis, tundis isa kohutavat väsimust. Ta oli kurjade vaimude öise rünnaku järel ebatavaliselt nõrk, justkui oleks ta tugevasti peksa saanud. Ta otsustas kirikusse minemise asemel kodus palvetada.</span></p>
			<p class="Tekst"><span class="CharOverride-1">Pärast seda, kui ema ja Junior läksid, palvetas ta: „Jeesus, ära luba neil mu keha üle võimust saada. Palun ole mulle väga lähedal. Ma ei taha enam nende valduses olla.“</span></p>
			<p class="Tekst"><span class="CharOverride-1">Ta avas oma Piibli ja luges Psalmi 37:5: „Anna oma tee Issanda hooleks ja usalda Teda ja Tema viib sind sellest läbi“ (NKJV).</span></p>
			<p class="Tekst"><span class="CharOverride-1">Isa sai aru, et Jeesus käskis tal mitte karta. Jeesus ise saadab teda ristimisele. Ja tõepoolest ei võtnud kurjad vaimud pärast seda reede ööd enam kunagi isa oma valdusesse. Aga ta kuulis neid ikka veel.</span></p>
			<p class="Tekst"><span class="CharOverride-8">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega.</span></p>
			<p class="N-dal-Kuup-ev">12. õppetükk: 10.–16. september</p>
			<p class="N-dal-Pealkiri">Sureb nagu seeme</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala </span><span class="N-dal-Kirjakoht">õppeaine:</span> Fl 2:5–9; Rm 12:1, 2; 1Sm 2:12–3:18; 1Sm 13:1–14; Sk 4:1–14. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Tõesti, tõesti, ma ütlen teile, kui nisuiva ei lange maasse ega sure, siis see jääb üksi, aga kui see sureb, siis see kannab palju vilja“ (Jh 12:24).<a id="_idTextAnchor002"></a></p>
			<p class="Tekst">Jeesuse võrdpilt nisuiva suremisest kujutab omanäoliselt meie allumist Jumala tahtele. Esiteks räägitakse langemisest. Nisukõrre küljest langev iva ei kontrolli vähimatki, kuhu või kuidas see pinnasesse langeb. Ival puudub võime kontrollida, millisesse pinnasesse langeda ja kuidas sinna tungida. </p>
			<p class="Tekst">Teiseks räägitakse ootamisest. Mullas lamav iva ei tegele tulevikuga. Ival „pole aimugi“, milline näeb välja tulevik, sest tegu on pelgalt nisuivaga.</p>
			<p class="Tekst">Kolmandaks räägitakse suremisest. Ivast saab nisukõrs ainult siis, kui lakkab turvaline ja mugav ivaks olemine. Iva peab „surema“; senine olek peab lakkama, et sellest saaks seeme, millest võrsub viljakandev taim.</p>
			<p class="Tekst"><span class="Bold-teksti-sees">Pilk nädalale</span><span class="Bold-teksti-sees">:</span> Miks on meil Jumala tahet väga raske omaks võtta, kuigi teame, et see on meie jaoks parim? Missuguse alistumise eeskuju jättis meile Kristus? Kuidas rakendub võrdlus nisuivaga sinu elus?</p>
			<p class="N-dal-Valmistud"><span class="Italic"><a id="_idTextAnchor003"></a>Selle nädala õppetükki õppides valmistud hingamispäevaks, 17. septembriks.</span></p>
			<p class="P-ev-Kuup-ev">Pühapäev, 11. september</p>
			<p class="P-ev-Pealkiri">Alistuda, et teenida</p>
			<p class="P-ev-Loe">Loe Fl 2:5–9. Milline tähtis sõnum on neis salmides meie jaoks?</p>
			<p class="Tekst">Tänapäeva kultuur õhutab meid nõudlikud olema ja oma õigusi maksma panema. Kõik see on hea ja sageli peabki nii olema. Aga nagu Jeesuse puhul, võib Jumala tahe paluda ka meil loobuda vabatahtlikult oma õigustest, et teenida Isa viisil, millel on Jumala riigis igavene mõju. Oma õigustest loobumise protsess võib olla keeruline ja ebamugav ning see tekitab tulekuumuse.</p>
			<p class="Tekst">Vaata, kuidas Jeesus nii tegi (Fl 2:5–8). Need salmid räägivad kolmest sammust, mida Ta astus, kui Ta Isa tahtele alistus. Ja alustuseks paneb Paulus meie südames kripeldama sõnad: „Mõtelge iseenestes sedasama, mida Kristuses Jeesuses“ (Fl 2:5).</p>
			<p class="Tekst">Selleks, et Jeesus saaks meid päästa, loobus Ta võrdsusest Isaga ning tuli maa peale inimkujul ja vastavate kitsendustega (Fl 2:6, 7)</p>
			<p class="Tekst">Jeesus ei tulnud kuulsa ega silmapaistva inimesena, vaid teiste inimeste sulasena (Fl 2:7).</p>
			<p class="Tekst">Inimeste teenijana ei elanud Jeesus rahulikku ega pikaealist elu, vaid sai „kuulekaks surmani“. Tema surmgi ei olnud üllas ega hiilgav. Jah, Ta oli „kuulekas surmani, pealegi ristisurmani“ (Fl 2:8).</p>
			<p class="Tekst">Millistes eluvaldkondades on Jeesus meile eeskujuks? Kui õigused ja võrdsus on head ja vajavad kaitsmist, siis kuidas seletad loogikat, et mõnikord on vaja neist loobuda? Loe nüüd Fl 2:9. Mismoodi aitab see salm meil aru saada Isa tahtele alistumise loogikast?</p>
			<p class="P-ev-Loe">Palu tarkust Pühalt Vaimult, küsides: „Millistest õigustest pean ma just praegu kinni, mis tegelikult takistavad mul alistumast Jeesuse tahtele, et teenida oma perekonda, kogudust ja ümberkaudseid inimesi? Mil määral olen valmis taluma ebamugavusi, et kaasinimesi veel mõjusamalt teenida?“</p>
			<p class="P-ev-Kuup-ev">Esmaspäev, 12. september</p>
			<p class="P-ev-Pealkiri">Suremine tuleb enne Jumala tahte teadasaamist</p>
			<p class="Tekst">Paljud kristlased püüavad siiralt teada saada Jumala tahet nende elu jaoks. „Kui ma vaid teaksin, mis on Jumala tahe minu elu jaoks, ohverdaksin ma Tema nimel kõik.“ Aga isegi pärast sellist lubadust Jumalale võime olla endiselt segaduses, mis siis Tema tahe on. Sellise segaduse põhjuse leiame Rm 12:1, 2. Paulus kirjeldab, kuidas tunda Jumala tahet, ning toob esile tähtsa mõtte: kui soovid teada, mis on Jumala tahe, pead kõigepealt ohverdama! </p>
			<p class="P-ev-Loe">Loe Rm 12:1, 2. Paulus kirjutab, et suudame „katsuda läbi, mis on Jumala tahtmine“ (Rm 12:2), siis kui:</p>
			<p class="Tekst">1. saame õigesti aru „Jumala halastusest“ meie suhtes (Rm 12:1);</p>
			<p class="Tekst">2. toome ennast Jumalale justkui elavaks ohvriks (Rm 12:1);</p>
			<p class="Tekst">3. meie meel uueneb (Rm 12:2).</p>
			<p class="Tekst">Ainult uuenenud meel suudab Jumala tahtmisest õigesti aru saada. Aga see uuenemine sõltub esmalt oma minale suremisest. Kristuse kannatamine meie eest ei olnud piisav – Tal tuli surra.</p>
			<p class="Tekst">Palveta, et Püha Vaim näitaks sulle iga valdkonda, milles sa ei ole jäägitult „surnud“. Mille kohta peab Püha Vaim ütlema, et sul on vaja sellest loobuda, enne kui sinust saab „elav ohver“ Jumalale?</p>
			<p class="Tekst">Kui mõni valdkond meie elus ei ole enese mina jaoks täiesti surnud, laseb Jumal olla meil sulatustiiglis, et murekohtadele tähelepanu pöörata. Meie kannatused aitavad meil oma patuga silmitsi seista, kuid ühtlasi võimaldavad need ka taibata, kuidas Jeesus ennast meie eest ohverdas. Elisabeth Elliot kirjutab: „Meie südame sügavaimate igatsuste alistamine viib meid väga lähedale risti mõistmisele… Meie oma ristilöömise kogemus, kuigi mõõtmatult väiksem meie Päästja omast, annab meile sellegipoolest võimaluse hakata Teda tundma Tema kannatuste osaduses. Iga kannatusega kutsub Ta meid sellesse osadusse.“ – Elisabeth Elliot, „Quest for Love“ (Grand Rapids, MI: Fleming H. Revell, 1996), lk 182.</p>
			<p class="P-ev-Loe">Loe Rm 12:1, 2 ja palveta selle pärast. Mõtle, millest peaksid loobuma, et ohvriks saada. Kuidas aitab see sul aru saada kannatustest, mida Jeesus sinu pärast ristil tundis? Kuidas aitab selline teadmine sul astuda osadusse Jeesusega ja Tema kannatustega?</p>
			<p class="P-ev-Kuup-ev">Teisipäev, 13. september</p>
			<p class="P-ev-Pealkiri">Valmidus kuulata</p>
			<p class="Tekst">„Ja Issand tuli ning seisis ja hüüdis nagu eelmistel kordadel: „Saamuel! Saamuel!“ Ja Saamuel vastas: „Räägi, sest su sulane kuuleb!“ (1Sm 3:10).</p>
			<p class="Tekst">Oled sa kunagi kuulnud Püha Vaimu vaikset häält, mida eirasid? Sellest tulenevalt läks kõik valesti ja sa mõtlesid hiljem endamisi: <span class="Italic">Oh, miks ma ometi</span><span class="Italic"> ei kuulanud?</span></p>
			<p class="Tekst">Saamueli esimene raamat räägib loo ühest vanast mehest ja kahest jumalavallatust pojast, kes ei kuulanud Issandat, ning poisikesest, kes Teda kuulas. Kuigi Issandalt tuli karm hoiatus, ei muutnud oma kurssi need inimesed, kel oli vaja seda muuta.</p>
			<p class="P-ev-Loe">Loe 1Sm 2:12–3:18. Kuidas erinevad need, kes kuulavad Issandat, neist, kes ei kuula?</p>
			<p class="Tekst">Eeli pojad mõtlesid kõige muu kui Jumala peale. Ja paistis, et isegi Eeli, kes küll pärast Jumala tahte kuulmist oma poegadega rääkis, ei teinud teisiti. Ilmselgelt polnud tema pojad valmis oma elu üksikasju Jumala tahtele allutama. Noore Saamueliga oli hoopis teisiti! </p>
			<p class="Tekst">Jutlustaja Charles Stanley kirjeldab, kui oluline on arendada avatust Jumala hääle suhtes, mida ta nimetab „lülitumiseks neutraalasendisse“. Ta ütleb: „Püha Vaim… ei räägi selleks, et infot edastada. Ta räägib selleks, et vastust kuulda. Ta teab, millal meie plaanid köidavad meie tähelepanu sedavõrd, et midagi vastupidist soovitada on aja raiskamine. Kui see on nii, siis sageli Ta vaikib. Ta ootab, et muutuksime piisavalt neutraalseks esmalt kuulamiseks ja siis kuuletumiseks.“ – „The Wonderful Spirit-Filled Life“ (Nashville, TN: Thomas Nelson Publishers, 1992), lk 179, 180. </p>
			<p class="P-ev-Loe">Mida mõtles Stanley sinu meelest „piisavalt neutraalseks“ muutumise all? Mõtle, kui avatud oled sina Jumalale. Mis takistab sul olemast „kuulamiseks ja siis kuuletumiseks piisavalt neutraalne“? Mida on sul vaja oma elus ette võtta, et arendada avatust Jumala häälele ja kindlameelsust kuuletuda Tema juhistele?</p>
			<p class="P-ev-Kuup-ev">Kolmapäev, 14. september</p>
			<p class="P-ev-Pealkiri">Enesekindlus</p>
			<p class="Tekst">Kui Eeva tegi Eedeni aias pattu, ei olnud põhjus ainult Jumala sõnades kahtlemises. Probleemi tuum oli selles, et ta uskus endal olevat piisavalt tarkust otsustamaks, mis oli hea ja õige. Ta usaldas oma otsustusvõimet. Kui toetume oma otsustusvõimele selle asemel, et usaldada Jumala Sõna, avame ukse kõiksugustele probleemidele.</p>
			<p class="Tekst">Sauli lugu näitab hästi teekonda enesekindlusesse ja sealt edasi tragöödiani, mis sellele kiiresti järgnes. Saamuel võidis Sauli Jumala rahva kuningaks <br />(1Sm 10:1). Siis edastas ta Saulile konkreetsed juhised (1Sm 10:8), aga Saul ei võtnud neid kuulda.</p>
			<p class="P-ev-Loe">Loe loo järgmist osa 1Sm 13:1–14. Millised Sauli teod viisid allakäiguni?</p>
			<p class="Tekst">Saul astus varsti pärast kuningaks kuulutamist kolm sammu, mis viisid teda enesekindluse teel allapoole. Probleem on selles, et ükski samm iseenesest ei olnud kuigi halb. Ometi olid tragöödia seemned neis olemas, sest iga samm astuti Jumalast sõltumatult. Pane tähele, mis järjekorras Sauli langus toimus. </p>
			<p class="Tekst">1. Saul ütles: „Kui ma nägin“ – väeüksuste laiali valgumist ja Saamueli äraolekut (1Sm 13:11). Saul oli surve all ning hindas toimuvat oma silma järgi.</p>
			<p class="Tekst">2. Saul liikus „ma nägin“ juurest „ma mõtlesin“ juurde – et vilistid vallutavad nad (1Sm 13:12). See, mida ta oma silmaga nägi, kujundas seda, mida ta olukorra kohta ütles ehk oletas.</p>
			<p class="Tekst">3. Saul liikus „ma mõtlesin“ juurest „ma söandasin“ /„ma tundsin“ juurde – olin sunnitud ohverdama (1Sm 13:12, NKJV). Sauli mõeldu kujundas nüüd tema tundeid.</p>
			<p class="Tekst">Me kõik oleme toiminud samamoodi: usaldame oma inimlikku nägemis&#173;võimet, mis viib meid oma inimliku mõtte usaldamiseni, mis omakorda viib inimlike tunnete usaldamiseni. Ja siis tegutseme nende tunnete järgi.</p>
			<p class="P-ev-Loe">Mida sa arvad, miks oli Saulil väga lihtne oma otsustusvõimet järgida, kuigi Jumala selged juhtnöörid kõlasid tal veel kõrvus? Kui teame, et oleme nii nõrgad ja meie teadmine on nii puudulik, siis miks püüame ikkagi loota iseendale? Mida teha, et õppida Issanda korraldusi usaldama rohkem kui iseennast?</p>
			<p class="P-ev-Kuup-ev">Neljapäev, 15. september</p>
			<p class="P-ev-Pealkiri">Asendajad</p>
			<p class="Tekst">Eile nägime, et meie enda tugevusele lootmine õõnestab alistumist Jumala tahtele. Samuti on võimalik toetuda millelegi muule, mis asendab Jumalat. Kui mõni inimene tunneb end rusutuna, läheb ta poodi ja ostab midagi, mis teeb ta õnnelikuks. Kui keegi tunneb oma puudulikkust, ajab ta taga kuulsust. Kui teisel on raskusi abikaasaga, otsib ta veel kellegi, kes pakuks talle intiimsust ja põnevust. </p>
			<p class="Tekst">Paljud sellised aseained, mida kasutame, võivad painet leevendada, aga paraku ei lahenda need olukorda ega õpeta meid järgmisel korral sama olukorraga paremini toime tulema. Lahenduse saab tuua üksnes Jumala üleloomulik abi. Kahjuks loodame väga sageli asendajatele, mitte Jumalale.</p>
			<p class="Tekst">Siin on kolm aseainet, mille vastu võime Jumala välja vahetada:</p>
			<p class="Tekst">1. Kasutame inimlikku loogikat või minevikukogemust siis, kui vajame värsket ilmutust Jumalalt.</p>
			<p class="Tekst">2. Loome mõtetes probleemide ette kaitsetõkke siis, kui vajame lahendusi Jumalalt. </p>
			<p class="Tekst">3. Põgeneme reaalsusest ja väldime Jumalat siis, kui vajame jumaliku jõu saamiseks ühendust Jumalaga.</p>
			<p class="Tekst">Sakarja aitab pöörata tähelepanu tõeliselt tähtsale, siis kui meil on kiusatus kasutada asendajaid. Vangipõlves viibinud inimesed olid lõpuks pärast paljusid aastaid pääsenud Babülooniast tagasi ja hakkasid kohe templit üles ehitama. Aga sellele oli uskumatult suur vastuseis (mõningast tausta loovad Esra raamatu 4.–6. peatükk). Seepärast tuli Sakarjale niisugune julgustav sõnum tööd juhtiva Serubbaabeli jaoks.</p>
			<p class="P-ev-Loe">Loe seda sõnumit Sk 4. peatükist. Mida peab Jumal silmas Sk 4:6? Kuidas mõjutab Püha Vaim ehitusprojekti lõpuleviimist? Mida õpime Püha Vaimu ja meiepoolse praktilise tegevuse vahelisest seosest? </p>
			<p class="Tekst">Jumal ei hoidnud ära vastuseisu templi taastamisele ega säästnud Serubbaabelit sellega tegelemise pingest. Ja Jumal ei kaitse meid alati vastaste eest. Aga kui keegi tegutseb meie vastu, võib Jumal seda kasutada sulatustiiglina, õpetamaks meid Temast sõltuma.</p>
			<p class="P-ev-Loe">Kuidas sa pingelises olukorras kõigepealt reageerid? Toit? Teler? Palve? Alistumine Jumalale? Mida räägib su vastus sinust ja tõsiasjadest, mida sul on vaja õppida või muta?</p>
			<p class="Tekst"> </p>
			<p class="P-ev-Kuup-ev">Reede, 16. september </p>
			<p class="Tekst"><span class="Bold-teksti-sees"><a id="_idTextAnchor004"></a>Toetav mõte: </span>Loe Ellen G. White’i raamatust „Patriarhid ja prohvetid“ peatükke „Eeli ja tema pojad“, orig lk 575–580, ja „Sauli jultumus“, orig lk 616–626.</p>
			<p class="Tekst">Alistumine Jumala tahtele toimub siis, kui sureme omaenda soovidele ja ambitsioonidele. See avab tee tõelisele kaasinimeste teenimisele. Me ei saa Jumalale elada ilma, et saaksime ohvriks ja oleksime pidevalt avatud Jumala häälele. Selleks, et oma tahtmised tõesti meie Isa tahtele alistada, peame tunnistama, et meil on oht loota endale ning Jumala Sõna ja väe asendajatele. Allumine Jumala tahtele on ju Kristuse-sarnase elu südamik, ja seepärast võib Jumal lubada tulekuumust, et õpetada meid sõltuma Temast.</p>
			<p class="Tekst">„Eeli tähelepanematus tuuakse selgesti iga isa ja ema silme ette siin maal. Oma<span class="Italic"> pühitsemata kiindumuse </span>tagajärjena või soovimatuse pärast täita ebameeldivat ülesannet lõikas ta oma väärastunud poegade ülekohtu saaki. Jumala ees olid süüdi nii lapsevanemad, kes sallisid kurjust, kui ka lapsed, kes seda viljelesid, ning nende üleastumise pärast ei saanud Ta vastu võtta ohvreid ja annetusi.“ – Ellen G. White, „Child Guidance“, lk 276.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Rääkige klassis Jumala Poja uskumatust alandumisest – Ta tuli inimesena maa peale selleks, et surra meie pattude eest. Mida jutustab see meile eneseohverdusest ja enesesalgamisest kaasinimeste heaks? Me ei saa kindlasti teha seda, mida Jeesus tegi, kuid põhimõte on sama ja see peaks olema alati meie silme ees. Mil viisil saame oma kogukonnas jäljendada seda laadi alistumist ja eneseohverdust, mida esindab Jeesus ristil?</p>
			<p class="Küsimused-Aruteluks"><span class="P-ev-Loe">2</span>. Paljusid inimesi hirmutab Jumalale allumine, kuna nad ei tea, mis edasi saab. Millist nõu annaksid inimestele, kes loodavad enesele, aga mitte Jumalale? Mida öelda, mis aitaks neid enam mitte karta teadmatust või suutmatust tulevikku kontrollida?</p>
			<p class="Küsimused-Aruteluks"><span class="P-ev-Loe">3</span>. Palvetage klassis inimeste eest, kellest teate, et neil on raskusi Jumala tahtele allumisega. Paluge, et nad näeksid, kuidas Jumala tahte usaldamine on ainus tee püsiva rahuni. Mida praktilist saate samas nende inimeste heaks teha, mis aitaks neil näha, et nad võivad Jumalale alistuda ning Tema tee on parim? Ühesõnaga, kuidas saab Jumal sinu kaasabil anda inimestele teada, et Tema armastab neid ja on valmis nende eest hoolt kandma?</p>
			<p class="Lugu-Pealkiri">Isa ristitakse! </p>
			<p class="Lugu-Autor">Loo on kirja pannud Andrew McChesney.</p>
			<p class="Tekst"><span class="CharOverride-1">Lõpuks saabus isa ristimispäev ning ta läks koos ema ja Junioriga Manau keskuses paiknevasse seitsmenda päeva adventistide kirikusse. Ristimine pidi toimuma selles suuremas kirikus. Suures kirikus istus juba umbes 400 inimest. Adventkoguduse Kesk-Amazonase Liidu (kelle haldusalas on ka Manau) esimees Pastor Sergio Alan A. Caxeta küsis emalt, kes istus koos Junioriga esiritta, kuidas ta ennast tunneb. „Meiega on kõik hästi,“ ütles õnnelikult naeratav ema. Pastor tunnistas, et oli end selle õhtupooliku ees ebakindlalt tundnud. Siis oli ta palvetanud: „Issand, palun aita mind. Ma ei toetu oma tugevusele. Ma tahan Sinu rahu ja kindlustunnet, et Sinu vägi on kohal, kui ma Eduardo ristin.“ Pärast palvet olid kõik kahtlused hajunud.</span></p>
			<p class="Tekst"><span class="CharOverride-1">Alfa kogudusepere pastor Ricardo Coelho viis isa rõdule, kus olid kohad varutud Alfa koguduse 300 liikmele. Isa tervitas inimesi, nende hulgas Dilma Araujos dos Santost ja tema poega Cliffersoni, kes tegi esimesena pere adventkogudusega tuttavaks. Siis palus pastor Ricardo isal alla tulla, et ristimisrüü selga panna.</span></p>
			<p class="Tekst"><span class="CharOverride-1">Kui isa mööda treppi allapoole astus, tormas järsku üks mees trepist üles tema suunas. Isa vaatas mehele pingsalt otsa ja kui nende pilgud kohtusid, olid mehe pupillid märgatavalt laienenud ning silmad valged. Siis kukkus mees maha ja väänles trepil. „Olen saanud korralduse ta tappa!“ kisendas ta.</span></p>
			<p class="Tekst"><span class="CharOverride-1">Mees oli taskusse peitnud väikese pistoda, samasuguse nagu see, mida isa oli kord templis ohvriloomade jaoks kasutanud. Aga enne, kui ta jõudis pistoda välja tõmmata, tõstsid pastor Ricardo ja veel mitu meest ta üles ning talutasid tagaruumi, kus nad relva leidsid.</span></p>
			<p class="Tekst"><span class="CharOverride-1">Mõne aja pärast astus isa ristimisbasseini. Alfa koguduse liikmed laulsid rõdult kiituslaulu, kui ta vee alla vajutati.</span></p>
			<p class="Tekst"><span class="CharOverride-1">Pärast kõneles pastor Ricardo kogudusele rünnakukatsest ja kutsus ette Luizi-nimelise arsti, et tema lähemalt räägiks. Luiz, kes oli ründaja tagaruumis läbi vaadanud, oli kiriku sage külastaja, kuid polnud oma elu veel Jeesusele pühendanud. „Kuni tänaseni ei saanud ma aru Kristuse ja Saatana vahel toimuva suure võitluse tegelikkusest,“ ütles ta ja ta hääl värises. „Nägin seda nüüd oma silmaga. Tänu Issandale, et midagi halba ei juhtunud. Siin oli tegev Jumala vägi.“ Ta hakkas nutma. „Katsusin kardioloogina ründaja pulssi,“ ütles ta. „Ma pole iial midagi nii ebanormaalset näinud. Tema südame löögisagedus oli ülikiire. Ükski inimene ei saa sellise pulsisagedusega elada.“</span></p>
			<p class="Tekst"><span class="CharOverride-1">See kogemus muutis Luizi elu ja ta otsustas saada ristitud.</span></p>
			<p class="Tekst"><span class="CharOverride-1">Tuli välja, et noaga ründaja oli mõnda aega heidelnud saatanlikes võrkudes. Kurjad vaimud lahkusid, kui pastor talle mitu kuud hiljem piiblitunde andis. Isa ristimise kaudu juhiti Jeesuse juurde vähemalt kaks inimhinge.</span></p>
			<p class="Tekst"><span class="CharOverride-8">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo Ferreira dos Santos) oma perega</span><span class="CharOverride-10">.</span></p>
			<p class="N-dal-Kuup-ev">13. õppetükk: 17.–23. september</p>
			<p class="N-dal-Pealkiri">Kristus sulatustiiglis</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Lk 2:7, 22–24; Mt 2:1–18; Jh 8:58, 59; <br />Lk 22:41–44; Mt 27:51, 52; Rm 6:23; Tt 1:2.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Kella kolme paiku aga kisendas Jeesus valju häälega: „Elii, elii lemaa sabahtani?“ – see tähendab: „Mu Jumal, mu Jumal, miks sa mu maha jätsid?““ (Mt 27:46).</p>
			<p class="Tekst">Iga kord, kui käsitleme kannatuste teemat, kerkib esile küsimus, kuidas patt ja kannatused esmakordselt tekkisid. Jumaliku ilmutuse abil on meil vastus olemas: need tekkisid sellepärast, et vaba tahtega olevused kuritarvitasid vabadust, mille Jumal neile andis. See tõstatab järgmise küsimuse: kas Jumal teadis ette, et need olevused langevad? Jah, aga ilmselgelt mõtles Ta, nagu C. S. Lewis kirjutas, et „see väärib riski“.</p>
			<p class="Tekst">Väärib riski? Kelle jaoks? Meie jaoks, kuna Jumal ju istub taevas oma troonil? Mitte päris nii. Tema kõikide mõistusega olevuste tahtevabadus oli niivõrd püha, et vabaduse keelamise asemel valis Jumal võtta enda kanda selle vabaduse kuritarvitamisest põhjustatud kannatustekoorma. Näeme seda kannatust Jeesuse elus ja surmas, kes on inimesena kannatades sidunud igaveseks kokku taeva ja maa.</p>
			<p class="Tekst"><span class="Bold-teksti-sees">Pilk </span><span class="Bold-teksti-sees">nädalale: </span>Mida kannatas Kristus meie pärast? Mida Tema kannatustest õpime?</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 24. septembriks.</span></p>
			<p class="P-ev-Kuup-ev">Pühapäev, 18. september</p>
			<p class="P-ev-Pealkiri">Varane noorus</p>
			<p class="Tekst">Pühakiri edastab meile Jeesuse poisipõlve kohta vähe teavet. Siiski räägib mõni salm oludest ja maailmast, kuhu Päästja tuli. </p>
			<p class="P-ev-Loe">Loe Lk 2:7, 22–24 (vaata ka 3Ms 12:6–8) ja Mt 2:1–18. Mida näeme neis salmides, mis vihjab sellele, mis laadi eluga tuli Jeesusel algusest peale rinda pista?</p>
			<p class="Tekst">Muidugi ei olnud Jeesus esimene inimene, kes elas juba varasest lapsepõlvest peale vaeselt või keda teised tappa tahtsid. On aga veel midagi, mis aitab meil aru saada selle kannatuse ainulaadsusest, mis Kristusel poisipõlvest peale kanda oli.</p>
			<p class="P-ev-Loe">Loe Jh 1:46. Missuguse üksikasja toob see salm välja, et aidata meil mõista, milliste kannatustega tuli noorel Jeesusel rinda pista? </p>
			<p class="Tekst">Kui jätta välja Aadam ja Eeva enne pattulangemist, oli Jeesus ainus patuta isik, kes on maa peal iial elanud. Oma puhtuses ja patutuses sukeldus Ta patusesse maailma. Kui piinav pidi Tema patuta hinge jaoks olema, ka lapsena, puutuda pidevalt kokku patuga. Isegi meie patust tingitud paadumuses tõmbub me süda sageli kokku pattude ja kurjuse pärast, mida peame tülgastavaiks. Kujuta ette, kuidas tundis end Kristus, kelle hing oli puhas, keda ei määrinud pisimgi patuplekk. Mõtle teravale vastuolule Tema ja Ta ümber olijate vahel. Küllap oli see Tema jaoks äärmiselt piinav. </p>
			<p class="P-ev-Loe">Küsi endalt: „Kui tundlik olen ma kõigi end ümbritsevate pattude suhtes? Kas need häirivad mind või olen nende suhtes paadunud?“ Kui su süda on kõvaks läinud, siis kas on põhjuseks see, mida sa loed, vaatad või teed? Mõtle järele. </p>
			<p class="P-ev-Jooned"> </p>
			<p class="P-ev-Kuup-ev">Esmaspäev, 19. september</p>
			<p class="P-ev-Pealkiri">Inimestest põlatud ja hüljatud</p>
			<p class="P-ev-Loe">Loe alljärgnevaid salme, mõeldes pidevalt tõsiasjale, et Jeesus oli Jumal, taeva ja maa Looja, ning Ta tuli ennast tooma patuohvriks kogu maailma eest (Mt 12:22–24; Lk 4:21–30; Jh 8:58, 59). Kuidas aitavad need salmid mõista kannatusi, millega Jeesusel maa peal rinda pista tuli?</p>
			<p class="Tekst">Nii juhid kui ka lihtrahvas said pidevalt valesti aru Jeesuse elust, tegevusest ja õpetustest ning seetõttu lükkasid inimesed, keda Ta päästma tuli, Ta tagasi ja vihkasid Teda. Teatud mõttes võime näiteks tuua lapsevanema, kes näeb, et ta eksiv laps vajab abi, aga kuigi vanem on valmis lapse heaks kõik tegema, tõrjub laps oma vanema eemale, põlastab teda täiesti ja jätab nii kõrvale ainsa inimese, kes saaks ehk last täielikust hävingust säästa. Sellega tuli Jeesusel siin maa peal silmitsi seista. Küllap oli see Tema jaoks suur valu.</p>
			<p class="P-ev-Loe">Loe Mt 23:37. Mida saame siit teada selle kohta, kuidas Kristus tagasilükkamisse suhtus? Lugemise ajal küsi endalt: „Kas Tal oli endast kahju (nagu sageli meil, kui meid kõrvale jäetakse) või oli kurbuse põhjus milleski muus?“ Kui milleski muus, siis milles?</p>
			<p class="Tekst">Oleme kõik tundnud kõrvaleheitmise kibedust. Võib-olla sarnanes meie valu Kristuse omaga selles, et olime omakasupüüdmatud; meile ei teinud haiget see, et meid kõrvale jäeti, vaid meil oli valus selle pärast, mida meie äralükkamine tõi kaasa inimese jaoks, kes nii tegi (võib-olla keeldub keegi, kellest hoolime, Kristuse päästet omaks võtmast). Kujuta aga ette, kuidas võis ennast tunda Jeesus, kes teadis täielikult, millega Tal inimeste päästmiseks võidelda tuli, ja kes teadis samas ka, millised on inimestepoolse hülgamise tagajärjed. „Oma süütuse tõttu tundis Ta [Kristus] Saatana rünnakuid väga teravalt.“ – Ellen G. White, „Valitud kuulutused“, 3. raamat, lk 129.</p>
			<p class="P-ev-Loe">Mida õpid Kristuselt, mis aitab sul paremini toime tulla kõrvalejäetuse valuga? Mida Tema eeskuju sulle näitab? Kuidas selle ellu rakendad?</p>
			<p class="P-ev-Kuup-ev">Teisipäev, 20. september </p>
			<p class="P-ev-Pealkiri">Jeesus Ketsemanis</p>
			<p class="P-ev-Loe">„Ja Jeesus ütles neile: „Mu hing on väga kurb surmani. Jääge siia ja valvake!““ (Mk 14:34).</p>
			<p class="Tekst">Kõik see, mida Jeesusel tuli taluda 33 aasta jooksul siin maa peal elades, polnud võrreldav sellega, millega Tal pidi silmitsi seisma viimastel tundidel enne risti. Jeesuse ohvriks saamine maailma pattude eest oli kavandatud igavestest aegadest (Ef 1:1–4; 2Tm 1:8, 9; Tt 1:1, 2), ja nüüd tuli sellest kõigest läbi minna.</p>
			<p class="P-ev-Loe">Mida räägivad järgnevad salmid Kristuse kannatustest Ketsemanis? Mt 26:39; Mk 14:33–36; Lk 22:41–44. </p>
			<p class="Tekst">„Ta läks neist nii palju kaugemale, et nad võisid Teda näha ja kuulda, ja langes silmili maha. Ta tundis, et patt oli lahutamas Teda Isast. Kuristik näis nii lai, pime ja sügav, et Jeesus tundis õudust. Ta ei võinud kasutada meeleheitest vabanemiseks oma jumalikku väge. Inimesena pidi Ta taluma patu tagajärgi ja tundma Jumala viha patu vastu.</p>
			<p class="Tekst">Kristuse kannatusi kujutasid kõige paremini prohveti sõnad: „Mõõk, tõuse mu karjase kallale, mu kaaslase kallale, ütleb vägede Issand!“ (Sk 13:7). Patuse inimese Asemiku ja Käemehena seisis Kristus nüüd jumaliku kohtu ees. Ta mõistis, mida tähendas õiglus. Seni oli Ta olnud vahendaja teiste eest; nüüd igatses Ta ise vahetalitajat.“ – Ellen G. White, „Ajastute igatsus“, lk 686.</p>
			<p class="P-ev-Loe"> Mõtiskle Jeesusega Ketsemanis toimunu üle. Juba kogunesid maailma patud Tema peale. Püüa seda pilti ette kujutada. Ühelgi inimesel pole iial varem ega hiljem kästud teha midagi niisugust. Mida kõneleb see meile Jumala armastusest? Millise lootuse saad siit enda jaoks?</p>
			<p class="P-ev-Kuup-ev">Kolmapäev, 21. september </p>
			<p class="P-ev-Pealkiri">Ristilöödud Jumal</p>
			<p class="Tekst">Ristisurm oli üks kõige karmimaid karistusi, mida roomlased kellelegi määrasid. Seda peeti üheks kõige hullemaks suremisviisiks. Kui kohutav võis sellisel viisil tapetud saamine olla ükskõik kelle jaoks, iseäranis Jumala Poja jaoks! Peame alati meeles pidama, et Jeesuse inimihu oli sama, mis meil. Löökide, piitsutamise, Tema kätest ja jalgadest läbi taotud naelte ning keharaskuse all veel rebenevate haavade tõttu pidi füüsiline valu olema talumatu. See oli karm ka kõige hullema kurjategija suhtes; kuivõrd ülekohtune oli aga, et Jeesus pidi oma ilmsüütuses sellist saatust taluma.</p>
			<p class="Tekst">Ometi olid Kristuse füüsilised kannatused leebed selle kõrval, mis tegelikult toimus. Teoksil oli palju enamat kui lihtsalt süütu mehe tapmine.</p>
			<p class="P-ev-Loe">Millised Jeesuse surmaga seotud sündmused näitasid, et toimus palju rohkem, kui enamik inimesi tol korral aru sai? Mis kõnetab meid järgmiste sündmuste juures ja aitab avada seal toimuvat? </p>
			<p class="Tekst-joon">Mt 27:45</p>
			<p class="Tekst-joon">Mt 27:51, 52</p>
			<p class="Tekst-joon">Mk 15:38</p>
			<p class="Tekst">Kahtlemata toimus siin palju rohkem kui ühe süütu mehe kui tahes ülekohtune surmamine. Pühakirja sõnade kohaselt valati Jeesuse peale Jumala viha patu vastu – meie patu vastu. Ristil kannatas Jeesus õiguse Jumala õiglast meelepaha kogu maailma pattude vastu. Ja nii kannatas Jeesus midagi hoopis sügavamat, süngemat ja piinavamat, kui ainuski inimlaps iial tunneb või kogeb.</p>
			<p class="P-ev-Loe">Kui sind tabavad kannatused, siis millise lootuse ja lohutuse saad sellest, et Kristus kannatas päriselt sinu eest ristil?</p>
			<p class="P-ev-Kuup-ev">Neljapäev, 22. september</p>
			<p class="P-ev-Pealkiri">Kannatav Jumal </p>
			<p class="Tekst">Võiksime sellega juba harjunud olla, et nii kaua, kuni oleme siin maailmas, me kannatame. Pattulangenud olevustena on meie saatus selline. Piiblis ei tõota mitte miski meile midagi muud. Vastupidi…</p>
			<p class="P-ev-Loe">Mida on alljärgnevail salmidel käesolevale teemale lisada? Ap 14:22; Fl 1:29; 2Tm 3:12.</p>
			<p class="Tekst">Ometi tuleb meil kannatuste keskel hoida meeles kahte tõsiasja.</p>
			<p class="Tekst">Esiteks, meie Issand Kristus on kannatanud hullemini kui keegi meist. Ristil „võttis ta enese peale meie haigused ja kandis meie valusid“ (Js 53:4); meie kogeme üksikisiku kannatust, Tema aga ühist, meie kõigi oma. Tema, kes oli patuta, sai „patuks meie asemel“ (2Kr 5:21) ning kannatas viisil, mida meie, patused olevused, ei suuda ettegi kujutada.</p>
			<p class="Tekst">Aga teiseks peaksime kannatuses meeles pidama Kristuse kannatuse tulemust; seda, mida on meile tõotatud tänu Kristuse tegudele meie heaks.</p>
			<p class="P-ev-Loe">Loe Jh 10:28; Rm 6:23; Tt 1:2 ja 1Jh 2:25. Mida meile tõotatakse?</p>
			<p class="Tekst">Mida iganes me siin kannatame, on meil igavese elu tõotus – tänu Jeesusele, tänu sellele, et Tema kandis meie pattude eest karistuse, tänu evangeeliumi suurele eelhoolitsusele, mis lubab meil usu läbi Jeesusesse olla juba praegu täiuslikud. Meile kuulub tõotus, et Kristuse tehtu tõttu, Tema täiusliku elu ja täiusliku ohvri täielikkuse ja lõpetatuse tõttu on meie siinne valu-, pettumuste- ja kaotusterohke elu vaid hetk, sähvatus võrreldes igavikuga, mis meid ees ootab; igavikuga uues taevas ja uuel maal, kus pole pattu, kannatusi ega surma. Seda kõike tõotatakse meile ja see on kindel ainult Kristuse ning selle tulekuumuse tõttu, millest Tema läbi käis, selleks, et ühel päeval, peatselt, näeks Ta „oma hingevaeva tasu ja tunneks rahuldust“ (Js 53:11; KJV). </p>
			<p class="P-ev-Kuup-ev">Reede, 23. september</p>
			<p class="Tekst"><span class="P-ev-Loe">Toetav mõte:</span> Loe Ellen G. White’i raamatust „Ajastute igatsus“ peatükke „Ketsemani“, orig lk 685–697, ja „Kolgata“, orig lk 741–757.</p>
			<p class="Tekst"> </p>
			<p class="Tekst">„Kolm korda palus Ta nii. Kolm korda ehmus Ta inimolemus tagasi viimase otsustava ohvri ees. Kuid siis kerkis Lunastaja silme ette kogu inimkonna ajalugu. Ta nägi, et iseenda hooleks jäetuna peavad käsust üleastujad hukkuma. Ta nägi inimese abitust. Ta nägi patu võimu. Tema kõrvu kajasid hukkumisele määratud maailma kaebed ja hädahüüd. Ta nägi maailma vältimatut saatust ja Ta tegi oma otsuse. Ta päästab inimese – ükskõik, mis see Talle maksma läheb. Ta võtab vastu vereristimise, et Tema kaudu võiksid miljonid saada igavese elu. Ta jättis taeva õued, kus valitses puhtus, õnn ja ülevus, selleks et päästa üht kadunud lammast, ainsat pattulangenud maailma. Ta ei loobu oma ülesandest. Ta tahab lepitada patutee valinud inimkonna. Siis ütles Ta palvesõnad: „Kui see ei või muidu mööda minna, kui et ma selle joon, siis sündigu sinu tahtmine!“ – Ellen G. White, „Ajastute igatsus“, orig lk 690, 693.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Kuidas aitab meie enda kannatuste puhul teadmine, et Jumal Kristuse isikus kannatas rohkem kui keegi meist üldse kannatada saab? Milline väärtus on sinu jaoks Kristuse kannatamisel sinu pärast? Kuidas see hämmastav tõde sind julgustab? Oma vastusele mõeldes pea meeles Ellen G. White’i lausutut: „Kõik kannatused, mis on patu tagajärg, kallati patuta Jumala Poja rüppe.“ – „Valitud kuulutused“, 3. raamat, lk 129.</p>
			<p class="Küsimused-Aruteluks"><span class="P-ev-Loe">2</span>. Vaadake klassis koos läbi sellel nädalal uuritud Kristuse kannatusi. Millises tulekuumuses oli Kristus? Mille poolest sarnanevad need meie omadega ja mille poolest need erinevad? Mida õpime sellest, kuidas Tema niisuguste katsumustega toime tuli, ning kuidas aitab see meid tulekuumuses? </p>
			<p class="Küsimused-Aruteluks"><span class="P-ev-Loe">3</span>. Milline on mõni su lemmiktõotus Piiblist, mille külge sa kurbuses ja valus klammerdud? Kirjuta need tõotused välja, haara neist kinni ja räägi neist klassis.</p>
			<p class="Küsimused-Aruteluks"><span class="P-ev-Loe">4</span>. Kirjuta lühidalt üles peamised mõtted, mida käesoleva veerandaasta õppetükist said. Millised probleemid sinu jaoks lahenesid? Millised küsimused jäid ikka vastuseta? Kuidas aidata üksteisel läbi minna sellest, mis tekitab veel suurt segadust ja valmistab muret?</p>
		</div>
		<div class="_idGenObjectLayout-1">
			<div id="_idContainer006" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson01.jpg" alt="" />
			</div>
		</div>
		<div id="_idContainer007" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » kohalik kogudus</span></p>
		</div>
		<div id="_idContainer008" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">22.32</span></p>
		</div>
		<div class="_idGenObjectLayout-1">
			<div id="_idContainer009" class="_idGenObjectStyleOverride-2">
			</div>
		</div>
		<div class="_idGenObjectLayout-1">
			<div id="_idContainer010" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson02.jpg" alt="" />
			</div>
		</div>
		<div id="_idContainer011" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » Peakonverents - maailmamisjon</span></p>
		</div>
		<div id="_idContainer012" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">22.26</span></p>
		</div>
		<div class="_idGenObjectLayout-1">
			<div id="_idContainer013" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson03.jpg" alt="" />
			</div>
		</div>
		<div id="_idContainer014" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » Kohalik kogudus</span></p>
		</div>
		<div id="_idContainer015" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">22.16</span></p>
		</div>
		<div class="_idGenObjectLayout-1">
			<div id="_idContainer016" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson04.jpg" alt="" />
			</div>
		</div>
		<div id="_idContainer017" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee </span><span class="CharOverride-11">€</span><span class="CharOverride-11"> »  kohalik kogudus</span></p>
		</div>
		<div id="_idContainer018" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">22.04</span></p>
		</div>
		<div class="_idGenObjectLayout-1">
			<div id="_idContainer019" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson05.jpg" alt="" />
			</div>
		</div>
		<div id="_idContainer020" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » Eesti liidu misjonifond</span></p>
		</div>
		<div id="_idContainer021" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">21.49</span></p>
		</div>
		<div class="_idGenObjectLayout-1">
			<div id="_idContainer022" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson06.jpg" alt="" />
			</div>
		</div>
		<div id="_idContainer023" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> »kohalik kogudus</span></p>
		</div>
		<div id="_idContainer024" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">21.32</span></p>
		</div>
		<div class="_idGenObjectLayout-1">
			<div id="_idContainer025" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson07.jpg" alt="" />
			</div>
		</div>
		<div id="_idContainer026" class="No-text-wrap">
			<p class="P-ev-küsimused ParaOverride-6"><span class="CharOverride-11">toeta.advent.ee €</span><span class="CharOverride-11"> » Eesti liidu ehitusfond</span></p>
		</div>
		<div id="_idContainer027" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">21.15</span></p>
		</div>
		<div class="_idGenObjectLayout-1">
			<div id="_idContainer028" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson08.jpg" alt="" />
			</div>
		</div>
		<div id="_idContainer029" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » kohalik kogudus</span></p>
		</div>
		<div id="_idContainer030" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">20.56</span></p>
		</div>
		<div class="_idGenObjectLayout-1">
			<div id="_idContainer031" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson09.jpg" alt="" />
			</div>
		</div>
		<div id="_idContainer032" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » kohalik kogudus</span></p>
		</div>
		<div id="_idContainer033" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">20.37</span></p>
		</div>
		<div class="_idGenObjectLayout-1">
			<div id="_idContainer034" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson10.jpg" alt="" />
			</div>
		</div>
		<div id="_idContainer035" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » kohalik kogudus</span></p>
		</div>
		<div id="_idContainer036" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">20.17</span></p>
		</div>
		<div class="_idGenObjectLayout-1">
			<div id="_idContainer037" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson11.jpg" alt="" />
			</div>
		</div>
		<div id="_idContainer038" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » Peakonverents  / Maailmamisjon </span></p>
		</div>
		<div id="_idContainer039" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">19.56</span></p>
		</div>
		<div class="_idGenObjectLayout-1">
			<div id="_idContainer040" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson12.jpg" alt="" />
			</div>
		</div>
		<div id="_idContainer041" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » kohalik kogudus</span></p>
		</div>
		<div id="_idContainer042" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">19.36</span></p>
		</div>
		<div class="_idGenObjectLayout-1">
			<div id="_idContainer043" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2022-03-web-resources/image/Lesson13.jpg" alt="" />
			</div>
		</div>
		<div id="_idContainer044" class="No-text-wrap">
			<p class="P-ev-küsimused ParaOverride-5"><span class="CharOverride-11">toeta.advent.ee €</span><span class="CharOverride-11"> » kohalik kogudus</span></p>
		</div>
		<div id="_idContainer045" class="No-text-wrap">
			<p class="P-ev-küsimused ParaOverride-5"><span class="P-ike">R</span><span class="CharOverride-11">19.15</span></p>
		</div>
		<div id="_idContainer046" class="_idGenObjectStyleOverride-1">
			<p class="Lugu-Pealkiri">Valmistu kohtuma Jeesusega</p>
			<p class="Lugu-Autor">Selle loo on kirja pannud Andrew McChesney. </p>
			<p class="Tekst">Kurjad vaimud on vait jäänud. Isa usk Kristusesse sai ristimises võidu Saatana üle. Just sellepärast oli kurat püüdnud seda nii kõvasti ära keelata.</p>
			<p class="Tekst">Rahu on täitnud selle pere kodu. Ema on koguduses diakoniss ja laulab endiselt kirikukooris. Junior on 17aastane ja lõpetab keskkooli.</p>
			<p class="Tekst">Isa, kes on nüüd 43aastane, on jutustanud oma uskumatut lugu mitmes Brasiilia koguduses ja paljud, kes on seda kuulnud, on pühendanud oma elu Jeesusele. Coaris, kus isa langetas otsuse järgida Jeesust, andis 16 inimest pärast tema tunnistuse kuulmist oma südame Kristusele. </p>
			<p class="Tekst">Isa annab au Pühale Vaimule ja ütleb, et inimeste südant muudab Püha Vaim, mitte tema lugu.</p>
			<p class="Tekst">„Mu kogemus on rabav, aga ma näen, et Püha Vaim töötab nende südames, kui nad kuulavad,“ ütles ta.</p>
			<p class="Tekst">Lisaks oma loost rääkimisele müüb isa Piibleid ning on kinkinud Piibli oma emale, oma vanemale õele ja kahele nooremale vennale. Ta palvetab nende pärast. Tema ema lõpetas candomblé templis kummardamise ammu enne poja ristimist. Kui ema sai teada, et kurjad vaimud tahtsid tema poega tappa, otsustas ta, et tal pole nendega midagi pistmist.</p>
			<p class="Tekst">Kuigi isa tunneb rõõmu uuest elust Kristuses, on ta pidevalt valvas ning palvetab ja loeb iga päev Piiblit. Ta tuletab meelde 1. Peetruse 5:8, kus öeldakse: „Olge kained, valvake! Teie süüdistaja, kurat, käib ringi nagu möirgav lõvi, otsides, keda neelata.“ Samuti paneb ta tähele hoiatust Matteuse 12:43–45, kus Jeesus ütleb: „Kui rüve vaim on inimesest välja läinud, käib ta põuaseid paiku pidi hingamist otsides ega leia seda. Siis ta ütleb: „Ma pöördun tagasi oma majja, kust ma välja tulin.“ Ja tulles leiab ta selle tühja olevat ning puhtaks pühitud ja ehitud. Siis ta läheb ja võtab enesega kaasa teist seitse vaimu, kes on kurjemad temast endast, ja nad tulevad ning asuvad sinna elama, ja selle inimese viimane lugu läheb pahemaks kui esimene.“</p>
			<p class="Tekst">Aga isa ei karda. „Juba praegu ei ole kuradil mu üle võimu,“ ütleb ta. „Just seda jutlustan ma igas koguduses, mida külastan.“</p>
			<p class="Tekst">Ta unistab päevast, mil ta kohtub Jeesusega näost näkku. „Ma palvetan, et Issand ei jätaks mind kunagi maha. Samuti palvetan, et mina ei loobuks Temast,“ ütleb ta. „Palvetan, et jääksin ustavaks ja püsivaks kuni lõpuni. Mul on lootus Teda näha. See on mu lootus.“</p>
			<p class="Tekst"><span class="CharOverride-10">Sinu kolmeteistkümnenda hingamispäeva annetus aitab Lõuna-Ameerika divisjonis avada kaheksa kogudust, neli neist Brasiilias, kus elab isa (Eduardo <br />Ferreira dos Santos) koos ema ja Junioriga.</span></p>
		</div>
	</body>
</html>
