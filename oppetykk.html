<!DOCTYPE html>
<html xmlns="http://www.w3.org/1999/xhtml" lang="et-EE">
	<head>
		<meta charset="utf-8" />
		<title>2025-01_veebi</title>
		<link href="2025-01_veebi-web-resources/css/idGeneratedStyles.css" rel="stylesheet" type="text/css" />
	</head>
	<body id="x2025-01_veebi">
		<div id="_idContainer000" class="Basic-Text-Frame">
			<p class="N-dal-Pealkiri ParaOverride-2"><span class="CharOverride-1">Täiskasvanute hingamispäevakooli õppetükid</span></p>
			<p class="N-dal-Pealkiri ParaOverride-2"><span class="CharOverride-2">John C. Peckham</span></p>
			<p class="Tekst ParaOverride-3"><span class="CharOverride-3">JUMALA <br />ARMASTUS JA ÕIGLUS</span></p>
		</div>
		<div id="_idContainer001" class="Basic-Text-Frame">
			<p class="P-ev-Jooned ParaOverride-4"><span class="CharOverride-4">Nimi</span></p>
			<p class="P-ev-Jooned ParaOverride-4"><span class="CharOverride-4">Aadress</span></p>
			<p class="P-ev-Jooned ParaOverride-4"><span class="CharOverride-4">Telefon</span></p>
		</div>
		<div id="_idContainer002" class="_idGenObjectStyleOverride-1">
			<p class="LK-Num" lang="en-GB"><span class="CharOverride-5">jaanuar • veebruar • märts 2025</span></p>
		</div>
		<div class="_idGenObjectLayout-1">
			<figure id="_idContainer003" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/HP_kooli_logo.png" alt="" />
			</figure>
		</div>
		<div id="_idContainer004" class="_idGenObjectStyleOverride-1">
			<p class="P-ev-Mõtle ParaOverride-4"><span class="CharOverride-6">Originaali pealkiri:</span></p>
			<p class="Tekst ParaOverride-4">God`s Love and Justice</p>
			<p class="P-ev-Mõtle ParaOverride-4"><span class="CharOverride-6">Autor:</span></p>
			<p class="Tekst ParaOverride-4">John C. Peckham</p>
			<p class="P-ev-Mõtle ParaOverride-4"><span class="Italic CharOverride-1">© Seitsmenda Päeva Adventistide Peakonverents. Kõik õigused kaitstud.</span></p>
			<p class="P-ev-Mõtle ParaOverride-4"><span class="Italic CharOverride-1">Ühtki osa Täiskasvanute hingamispäevakooli õppetükist ei või üksikisik ega üksus toimetada, ümber teha, muuta, kohandada, tõlkida, paljundada või kirjastada ilma SPA Peakonverentsi eelneva kirjaliku loata. SPA PK volitab divisjonide ametnikke korraldama Täiskasvanute hingamispäevakooli õppetükkide tõlkimist vastavate juhtnööride kohaselt. Tõlgete ja nende publikatsioonide autoriõigus jääb Peakonverentsile. „Seitsmenda päeva adventistid“ ja „adventistid“ ning leegiga logo on SPA PK registreeritud kaubamärgid ja neid ei või kasutada ilma Peakonverentsi eelneva loata.</span></p>
			<p class="P-ev-Mõtle ParaOverride-4"><span class="Italic CharOverride-1">Täiskasvanute hingamispäevakooli õppetükid valmistab ette Seitsmenda Päeva Adventistide Peakonverentsi alluvuses olev täiskasvanute hingamispäevakooli õppetükkide osakond. Õppetükkide ettevalmistamist suunab otseselt hingamispäevakooli väljaannete nõukogu, mis on hingamispäevakooli õppetükkide kirjastaja&#160;– Peakonverentsi Administratiivkomitee (ADCOM)&#160;– alakomitee. Trükitud õppetükid kajastavad ülemaailmse hindamiskomitee poolset osa ja hingamispäevakooli kirjastusnõukogu heakskiitu ega esinda seega ainuliselt või tingimata autori(te) kavatsust.</span></p>
			<p class="P-ev-Mõtle ParaOverride-4"><span class="CharOverride-7">Tõlge: AKEL 2024</span></p>
			<p class="P-ev-Mõtle ParaOverride-4"><span class="CharOverride-7">Tõlkija: Mall Kaaver</span></p>
			<p class="P-ev-Mõtle ParaOverride-4"><span class="CharOverride-7">Toimetaja: Ly Kaasik</span></p>
			<p class="P-ev-Mõtle ParaOverride-4"><span class="CharOverride-7">Küljendus: Kaile Tuvi</span></p>
			<p class="P-ev-Mõtle ParaOverride-4"><span class="CharOverride-7">Kaaned: Justinen Greative Group</span></p>
			<p class="P-ev-Mõtle ParaOverride-4"><span class="CharOverride-7">Trükitud Euroopa Liidus</span></p>
		</div>
		<div id="_idContainer005" class="_idGenObjectStyleOverride-1">
			<p class="P-ev-Pealkiri">Armastuse ja õigluse Jumal</p>
			<p class="Tekst">Jumal on armastus. Nii on kirjas Johannese esimese kirja 4. peatüki 8. ja <br />16. salmis. Kogu Piibel tunnistab seda tõsiasja. Kristlik usk on koondunud Jumala armastava iseloomu ümber. Jumal on üdini armastus; armastus on kõige keskmes, mida usume, ja peaks olema kõige keskmes, mida teeme. Järelikult mõjutab see, mismoodi armastusest aru saame, kogu meie usku ja elukombeid. Näiteks juhul, kui keegi usub, et Jumala armastus tuleb ära teenida või millegi eest pälvida, võib ta mõelda, et kuna ta on patune ja kõlvatu, ei armasta Jumal teda. Suhetes kaasinimestega võib ta omakorda eeldada, et ka teised peavad armastuse ära teenima – ja katastroof ongi käes.</p>
			<p class="Tekst">Sellest näitest ja muudest nähtub, et Jumala armastuse mõistmine mõjutab tohutult meie usku ning elukombeid. Ja ikkagi, mis on armastus? Kui paluksite kümnel inimesel sõnastada, mis on armastus, saaksite kümme erinevat vastust. Kristlastegi hulgas levib Jumala armastuse kohta palju müüte ja väärarusaamu.</p>
			<p class="Tekst">Näiteks pakuvad kristlased erinevaid vastuseid sellistele küsimustele nagu: Kas Jumala armastus ainult annab ega saa kunagi midagi vastu? Kas jumalik armastus on puhtalt ennastohverdav või tunneb Jumal ka inimestest head meelt ja rahulolu? Kas Jumala armastus on emotsionaalne, ülevoolav tundeavaldus? Kas Jumal hoolib päriselt inimestest? Kas Jumala armastust on võimalik tagasi lükata või sellest ilma jääda? Kas Jumala armastus oma loodu vastu on kasupõhine suhe? Kas viha ja armastus on ühitamatud? Kuidas sobivad kokku armastus ja õiglus? Kui Jumal on armastus, siis miks on maailmas nii palju kurja? Kas inimesed suudavad armastada nii nagu Jumal? Kui jah, siis kuidas see välja paistab?</p>
			<p class="Tekst">Mõne esitatud küsimuse vastused võivad tunduda ilmsed, aga pahatihti vaieldakse nende üle jumaliku armastuse kristlikes käsitlustes. Ja paljud vastused, mida nii mõnigi kord ilmseks peetakse, ei sobi lähemal vaatlemisel kokku Pühakirja õpetustega Jumala armastusest. </p>
			<p class="Tekst">Me ei hakka kohe kõigi küsimustega tegelema, aga hakkame neid ja teisi küsimusi käsitlema selle veerandaasta jooksul. Ja näeme, et Jumala armastus on palju suurem, kui arvatagi oskame. Jumala armastus, nagu seda kirjeldab Pühakiri, on palju parem ideedest, mida tänapäeva maailm armastuse mõiste alla paigutab. Saabuvatel nädalatel vaatame lähemalt Jumala armastuse mõningaid kõige silmapaistvamaid ja kaunimaid külgi, mida Piibel esile toob.</p>
			<p class="Tekst">Edasi minnes näeme, kuidas jumalik armastus ja õiglus on lahutamatult seotud. Piibli Jumal armastab õiglust (vaata näiteks Js 61:8). Ja piibellikus arusaamas käivad armastus ja õiglus koos nii, et ei saa olla ühte ilma teiseta. Kuna Jumal on armastus, panevad Teda sügavalt muretsema selles maailmas olevad kannatused ja ebaõiglus. Ta samastab ennast vaevatute ja kannatajatega, kui astub vabatahtlikult valu ja leina keskele, mida kurjus on loomistööle põhjustanud&#160;– Ta ise kannatab kõige rohkem, niivõrd, et Jumal ise on kurjuse suurim ohver. </p>
			<p class="Tekst">Piiblis märkame kaanest kaaneni, et kurjus ja kannatused kurvastavad ja rõhuvad Jumalat, sest Ta armastab igat inimest rohkem, kui suudame ette kujutada. Jumala armastuse sügavus ilmneb Kristuse kaebes oma rahva pärast, kui Ta ütles: „Jeruusalemm, Jeruusalemm, kes sa tapad prohveteid ja viskad kividega surnuks need, kes su juurde on läkitatud! Kui palju kordi olen ma tahtnud su lapsi koguda, otsekui kana kogub oma pesakonna tiibade alla, ent teie ei ole tahtnud!“ (Mt 23:37)</p>
			<p class="Tekst">Piibli Jumalat, kes on armastus, kujutatakse kogu Piiblis tihti murtud südamega ja leinas tagasi lükatud ning kaotatud armastuse pärast. Pühakirja kogu lugu räägib sellest, mida Jumal on teinud ja teeb, et taastada armastus universumi igas nurgas. See ja palju muud on käesoleva veerandaasta õppetükkide teema. </p>
			<p class="Lugu-Autor"><span class="Italic">John C. Peckham on ajakirja Adventist Review kaastoimetaja. Ajal, mil see õppevihik kirjutati, oli ta Andrewsi Ülikooli koosseisu kuuluva Seitsmenda Päeva Adventistide Teoloogiaseminari professor teoloogia ja kristliku filosoofia alal.</span></p>
			<p class="N-dal-Kuup-ev">1. õppetükk: 28. dets– 3. jaanuar</p>
			<p class="N-dal-Pealkiri">Jumal armastab oma heast tahtest</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> <span class="Italic">2Ms 33:15–22; Ho 14:2–5; Ilm 4:11; Jh 17:24; <br />Mt 22:1–14; Jh 10:17, 18.</span></p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Mina parandan nende taganemise, ma armastan neid oma heast tahtest, mu viha pöördub nendelt ära“ (Ho 14:5).</p>
			<p class="Tekst">Kuigi Peetrus oli Jeesust kolm korda salanud, täpselt nagu Jeesus oli ette kuulutanud (Mt 26:34), ei lõppenud lugu salgamistega. Pärast ülestõusmist küsis Jeesus Peetruselt: „Kas sa armastad mind rohkem kui need?“ Peetrus vastas: „Jah, Issand, sina tead, et sa oled mulle armas.“ Jeesus ütles talle: „Sööda mu tallesid!“ Siis küsis Jeesus uuesti Peetruselt: „Kas sa armastad mind?“ Peetrus vastas: „Jah, Issand, sina tead, et sa oled mulle armas.“ Jeesus ütles talle: „Hoia mu lambaid kui karjane!“ Seejärel küsis Jeesus kolmandat korda: „Kas ma olen sulle armas?“ Ning „Peetrus jäi kurvaks, et Jeesus küsis temalt kolmandat korda: „Kas ma olen sulle armas?“ Ja ta ütles temale: „Issand, sina tead kõik, sina tead, et sa oled mulle armas.“ Jeesus ütles talle: „Sööda mu lambaid!““ (Jh 21:15–17) Just nagu Peetrus oli Jeesust kolm korda salanud, nii võttis Jeesus olulise küsimuse abil „Kas sa armastad mind?“ Peetruse kolm korda tagasi.</p>
			<p class="Tekst">Meie olukorrad võivad Peetruse omast suuresti erineda, kuid põhimõte on mitmel viisil sama. Küsimus, mille Jeesus esitas Peetrusele, on ju ülim küsimus, mille Jumal esitab meile kõigile, ükskõik kus ja millal me elame: „Kas sa armastad mind?“</p>
			<p class="Tekst">Selle küsimuse vastusest oleneb kõik.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 4. jaanuariks.</span></p>
			<p class="P-ev-Kuup-ev">Pühapäev, 29. detsember</p>
			<p class="P-ev-Pealkiri">Üle mõistlike ootuste</p>
			<p class="Tekst">Jumal ei küsi mitte ainult: „Kas sa armastad mind?“, vaid armastab ka ise igat inimest ja teeb seda oma heast tahtest. Tõepoolest, Ta armastab <span class="Italic">oma heast tahtest </span>sind ja mind ja kõiki teisi inimesi rohkem, kui me suudame ette kujutada. Ning Tema armastust tunneme sellest, kuidas Ta oma rahva ajaloos tegutses.</p>
			<p class="P-ev-Loe">Loe 2Ms 33:15–22 ning juurdle nende salmide konteksti ja sündmustiku üle, milles need esinevad. Mida toob see piiblitekst, eelkõige <br />19. salm, esile Jumala tahte ja armastuse kohta?</p>
			<p class="Tekst">Kõik näis olevat kadunud. Üsna pea pärast seda, kui Jumal oli oma rahva imeliselt vabastanud Egiptuse orjusest, hakkasid iisraellased Jumalale vastu ja kummardasid kuldvasikat. Kui Mooses mäelt alla tuli ja nägi, mida rahvas oli teinud, viskas ta maha kivitahvlid kümne käsuga ning purustas need. Kuigi rahvas oli kaotanud igasuguse õiguse lepingus olevatele eesõigustele ja õnnistustele, mida Jumal oli oma heast tahtest neile kinkinud, otsustas Jumal oma heast tahtest ikkagi lepingusuhet jätkata – vaatamata tõsiasjale, et nad ei väärinud lepingus olevaid õnnistusi.</p>
			<p class="Tekst">2Ms 33:19 sõnu „Ma olen armuline, kellele olen armuline, ja halastan, kelle peale halastan“ on pahatihti valesti mõistetud; justkui valiks Jumal meelevaldselt olla mõne inimese vastu halastav ja armuline, aga teise vastu mitte. Kuid teksti tervikuna vaadates ei ütle Jumal siin, et Ta on meelevaldselt mõne vastu halastav ja armuline, aga teiste vastu mitte. Jumal ei tegutse sedasi, kuigi nii mõnigi populaarne teoloogia väidab, et Jumal on osa inimesi ette määranud hukkuma ja seisma silmitsi igavese hukkamõistuga.</p>
			<p class="Tekst">Mida Jumal siin siis teada annab? Sisuliselt kuulutab Jumal, et Tal on kõige Loojana õigus ja pädevus anda armu ja halastust oma heast tahtest isegi kõige vääritumale inimesele. Ja eelkirjeldatud olukorras, kohe pärast vastuhakku kuldvasika juures teebki Ta nii – Ta halastab oma rahvale, Iisraelile, kuigi nad ei olnud seda väärt.</p>
			<p class="Tekst">See on üks paljudest juhtudest, kus Jumal ilmutab oma armastust üle igasuguste mõistlike ootuste. Eks ole see hea sõnum meie kõigi jaoks?</p>
			<p class="P-ev-Loe">Mismoodi on Jumal oma armastust sinule jätkuvalt ilmutanud ja avaldanud – isegi üle igasuguste mõistlike ootuste?</p>
			<p class="P-ev-Kuup-ev">Esmaspäev 30. detsember</p>
			<p class="P-ev-Pealkiri">Vastamata armastus</p>
			<p class="Tekst">Vapustav näide Jumala armastusest pattulangenud inimsoo vastu leidub Hoosea loos. Jumal andis prohvet Hooseale korralduse: „Mine võta enesele hooranaine ja sohilapsed, sest maa lahkub üha hoorates Issanda järelt!“ <br />(Ho 1:2). Hoosea ja tema truudusetu naine pidid olema elavaks tähendamis&#173;sõnaks sellest, kuidas Jumal oma rahvast armastab, hoolimata isegi Iisraeli truudusetusest ja vaimulikust hooramisest. Järelikult räägib see lugu Jumala heast tahtest armastada neid, kes seda ei vääri.</p>
			<p class="Tekst">Tõesti, Jumala ustavusest ja armastusest hoolimata hakkas rahvas Talle ikka ja jälle vastu. Seepärast kirjeldab Pühakiri Jumalat korduvalt armastajana, kellele Ta truudusetu abikaasa oli selja pööranud. Jumal oli armastanud oma rahvast täielikult ja ustavalt, aga nemad olid Ta ära põlanud, teisi jumalaid teenides ja kummardades Talle sügavalt haiget teinud ning suhte pealtnäha parandamatult lõhkunud.</p>
			<p class="P-ev-Loe">Loe Ho 14:2–5. Mida ütlevad need salmid selle kohta, kui vankumatult Jumal oma rahvast armastab?</p>
			<p class="Tekst">Pärast oma rahva korduvaid vastuhakkamisi annab Jumal teada: „Mina parandan nende taganemise, ma armastan neid oma heast tahtest.“ Väljendis „ma armastan neid oma heast tahtest“ esinev sõnaühend „oma heast tahtest“ on tõlgitud heebreakeelsest sõnast (<span class="Italic">nedabah</span>), mis tähistab midagi vabatahtlikult pakutavat. Sama sõna kasutati pühamuteenistuses vabatahtlike annetuste korral.</p>
			<p class="Tekst">Hoosea raamatu ja Pühakirja sündmustike vahendusel näitab Jumal hämmastavat pühendumist ja halastust oma rahva vastu. Kuigi nad läksid korduvalt teiste armastajate juurde ja rikkusid lepingusuhte pealtnäha parandamatult, pakkus Jumal heast tahtest neile jätkuvalt oma armastust. Inimesed ei väärinud Jumala armastust, nad olid selle tagasi lükanud ja kaotanud sellele igasuguse õigustatud nõude. Ometi jätkas Jumal nende armastamist ilma igasuguse moraalse või muu sunnita. Siin ja mujalgi kirjeldab Pühakiri korduvalt Jumala armastust kui heal meelel antut ja vabatahtlikku.</p>
			<p class="P-ev-Loe">Paljud mõtlevad, et Jumal on kauge ja karm valitseja ning kohtumõistja. Kuidas aitab sul Jumalat teisiti näha kujund Temast kui armastajast, keda truudusetu abikaasa on põlanud ja kurvastanud? Kuidas muudab see su vaadet sinu ja Jumala vahelisele suhtele?</p>
			<p class="P-ev-Kuup-ev">Teisipäev, 31. detsember</p>
			<p class="P-ev-Pealkiri">Heast tahtest osutatud armastus</p>
			<p class="Tekst">Vähe sellest, et Jumal armastas jätkuvalt Iisraeli oma heast tahtest, hoolimata korduvatest vastuhakkudest, armastab Ta oma heast tahtest jätkuvalt meid, kuigi oleme patused. Me ei vääri Jumala armastust ega saa seda kunagi ära teenida. Veel enam – Jumalal pole meid isegi enda tarbeks <span class="Italic">vaja</span>. Piibli Jumalal ei ole midagi vaja (Ap 17:25). See, et Jumal armastab sind ja mind ja igat inimest, on täiesti Tema enda tahe.</p>
			<p class="P-ev-Loe">Võrdle Ilm 4:11 ja Ps 33:6. Mida räägivad need piiblisalmid meile Jumala suhtest Tema looduga? </p>
			<p class="P-ev-Jooned"> </p>
			<p class="Tekst">Jumal lõi selle maailma oma heast tahtest. Ja seetõttu on Jumal väärt kogu au, lugupidamist ja väge. Jumal ei <span class="Italic">pidanud</span> looma ühtki maailma. Enne maailmale aluse panemist tundis Jumal juba rõõmu armastavatest suhetest, mis valitsesid Tema kolme isiku vahel.</p>
			<p class="P-ev-Loe">Loe Jh 17:24. Mida räägitakse meile siin Jumala armastusest enne maailma rajamist?</p>
			<p class="Tekst">Jumal ei vajanud loodud olendeid kui armastusobjekte. Aga lähtudes oma armastavast iseloomust, valis Jumal luua selle maailma ja astuda armastavasse suhtesse siia loodud olevustega. </p>
			<p class="Tekst">Jumal lõi maailma oma heast tahtest, et seda heldelt armastada, kuid enam veel – Ta armastab jätkuvalt inimesi oma heast tahtest, isegi pärast seda, kui inimesed Eedenis pattu langesid, ja isegi siis, kui me ise patustame.</p>
			<p class="Tekst">Pärast pattulangemist Eedenis ei olnud Aadamal ja Eeval õigust edasi elada ega Jumala armastust vastu võtta. Aga Jumal, kes hoiab ülal „kõiksust oma väe sõnaga“ (Hb 1:3), säilitas oma ääretus armastuses, halastuses ja armus nende elu ning oli valmistanud tee, kuidas inimkond armastuses endaga lepitada. Ning see lepitus hõlmab ka meid.</p>
			<p class="P-ev-Loe">Mida räägib Jumala armastusest ja iseloomust tõsiasi, et Jumal armastab jätkuvalt maailma, hoolimata selle pattulangemisest ja kurjusest? Kuidas peaks see tõde äratama meis armastuse Tema vastu?</p>
			<p class="P-ev-Kuup-ev">Kolmapäev, 1. jaanuar</p>
			<p class="P-ev-Pealkiri">Paljud on kutsutud, aga vähesed valitud</p>
			<p class="Tekst">Jumal ei piirdu üksnes inimeste armastamisega oma heast tahtest, vaid kutsub ka inimesi üles samaga vastama ja Teda armastama. Kristuse tähendamissõna kuninglikust pulmapeost on üks neid kirjakohti, mis toob esile tõiga, et Jumal annab inimestele võime vabalt valida, kas nad võtavad Tema armastuse vastu või lükkavad selle ära.</p>
			<p class="P-ev-Loe">Loe Mt 22:1–14. Mis on selle tähendamissõna mõte?</p>
			<p class="Tekst">Kristuse tähendamissõnas kuninglikust pulmapeost korraldab kuningas oma pojale pulmapeo ning saadab sulased „kutsutuid pulmapeole kutsuma“, aga „need ei tahtnud tulla“ (Mt 22:2, 3). Kuningas saatis oma sulased kutsega välja rohkem kui korra, aga kutsutud eirasid seda ja, veel hullem, võtsid sulased kinni ning tapsid ära (Mt 22:4–6).</p>
			<p class="Tekst">Hiljem, kui kuningas oli tegelenud nendega, kes olid osa ta sulaseid mõrvanud, andis ta sulastele korralduse: „Pulmad on küll valmis, aga kutsutud ei olnud seda väärt. Minge nüüd teelahkmetele ja kutsuge pulma, keda te iganes leiate“ (Mt 22:8, 9). Jeesus jätkab kirjeldusega mehe väljaviskamisest, kel polnud pulmarõivast, mis tähistab vajadust võtta pulmapeol osalemiseks kuningalt vastu pulmarõivas. Viimaks lõpetab Ta tähendamissõna salapärase, kuid väga sisuka fraasiga „…paljud on kutsutud, aga vähesed valitud“ (Mt 22:14).</p>
			<p class="Tekst">Mida see tähendab? Need, kes saavad lõpuks „valitud“, on inimesed, kes võtavad vastu Issanda kutse pulmapeole. Kogu tähendamissõna kestel kasutatud sõna, mida tõlgime „kutsuma“ ja „paluma“, on kreeka keeles <span class="Italic">kaleo</span> ning selle, kes saavad „valitud“ (<span class="Italic">eklektos)</span>, määrab lõpuks tõsiasi, kas inimene võtab oma heast tahtest kutse vastu.</p>
			<p class="Tekst">Õigupoolest kutsub (ehk palub) Jumal pulmapeole <span class="Italic">kõiki</span>. Kuid igaüks meist võib Jumala armastuse tagasi lükata. Armastuse olemuslik omadus on vabadus. Jumal ei sunni iial oma armastust kellelegi peale. Kurb öelda, aga meie võime keelduda armastavast suhtest Jumalaga.</p>
			<p class="Tekst">„Valitud“ on need, kes võtavad kutse vastu. Nende jaoks, kes Jumalat armastavad, on Jumal valmistanud imesid üle igasuguse ettekujutuse. Taas, kõik taandub küsimusele armastusest ja armastusele omasest vabadusest.</p>
			<p class="P-ev-Loe">Mis sinu elus näitab, et oled pulmakutse vastu võtnud ja korrakohaselt rõivastunud?</p>
			<p class="P-ev-Kuup-ev">Neljapäev, 2. jaanuar</p>
			<p class="P-ev-Pealkiri">Meie pärast risti löödud </p>
			<p class="Tekst">Jumal kutsub kõiki armastavasse suhtesse Temaga, aga ainult need, kes kutse oma heast tahtest vastu võtavad, naudivad igavesi tulemusi. Kuningliku pulmapeo tähendamissõna näitel „ei tahtnud tulla“ paljud, keda kuningas kutsus (Mt 22.3). </p>
			<p class="Tekst">Seepärast kurvastas Kristus pisut aega enne ristilöömist: „Jeruusalemm, Jeruusalemm, kes sa tapad prohveteid ja viskad kividega surnuks need, kes su juurde on läkitatud! Kui palju kordi olen ma tahtnud su lapsi koguda, otsekui kana kogub oma pesakonna tiibade alla, ent teie ei ole tahtnud!“ (Mt 23:37) Kristus tahtis inimesi koguda, aga nemad ei tahtnud. Sedasama sagedast tegusõna kreeka keeles, mis tähendab „tahtma“ (<span class="Italic">thelo</span>), kasutatakse mõlemal puhul&#160;– Kristus tahab inimesi päästa ja nemad ei taha saada päästetud (sama sõna esineb ka Mt 22:3).</p>
			<p class="Tekst">Ikkagi läks Kristus nende inimeste ja meie pärast ristile. Hämmastav armastus! Inimese patt väärib surma, aga Jumal tasus ise (Kristuses) hinna ja valmistas tee, et parandada purunenud suhet taeva ja maa vahel. Samas armastab Ta meid jätkuvalt, olgugi et Teda ei kohusta selleks miski muu peale Tema hea tahte.</p>
			<p class="P-ev-Loe">Loe Jh 10:17, 18. Võrdle seda Gl 2:20-ga. Milline sõnum peitub neis piiblitekstides meie jaoks?</p>
			<p class="Tekst">Jumala armastus tuli ülimal kujul esile ristil, ja näeme, et Kristus andis ennast meie eest oma heast tahtest. Kristus loobus oma elust „oma algatusel“. Mitte keegi teine ei võtnud Talt elu; Ta ohverdas selle oma heast tahtest vastavalt lunastusplaanile, mis lepiti taevas kokku enne selle maailma rajamist. </p>
			<p class="Tekst">„Lunastusplaan ei olnud tagantjärele tekkinud mõte, pärast Aadama langemist kavandatud ettevõtmine. See oli „saladuse ilmutus, mis on olnud igavesest ajast varjul“ (Rm 16:25, 1968). See oli nende põhimõtete lahti seletamine, mis on igaviku aegadest olnud Jumala trooni alus. Jumal ja Kristus teadsid algusest peale, et Saatan murrab truudust ning inimene langeb ärataganeja petlikku võrku. Jumal ei määranud ette, et patt peaks eksisteerima, kuid Ta nägi ette selle olemasolu ning valmistus selleks kohutavaks võimaluseks. Ta armastas seda maailma nii väga, et Ta tõotas anda oma ainsa Poja, et ükski, „kes usub Temasse, ei saaks hukka, vaid et temal oleks igavene elu“ (Jh 3:16).“ – Ellen G. White, „Ajastute igatsus“, orig lk 22. </p>
			<p class="P-ev-Kuup-ev">Reede, 3. jaanuar</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Kristuse tähendamissõnad“ peatükki „Peigmehele vastu“, orig lk 405–421.</p>
			<p class="Tekst">„Maailm on mähkunud Jumala vääritimõistmise pimedusse. Inimesed kaotavad Tema iseloomu tundmise. Teda on valesti mõistetud ja vääriti tõlgendatud. Praegu tuleb kuulutada Jumala sõnumit, mis on valgustava mõju ja päästva väega. Jumala iseloom tuleb teha teatavaks. Maailma pimedusse peab paistma Tema au valgus, Tema headuse, halastuse ja tõe valgus.</p>
			<p class="Tekst">Seda tööd kujutab prohvet Jesaja sõnadega: „Tõsta valjult häält, Jeruusalemma sõnumiviija, tõsta, ära karda! Ütle Juuda linnadele: „Vaata, teie Jumal!“ Vaata, Issand Jumal tuleb jõuliselt ja tema käsivars valitseb. Vaata, temaga koos on te palk ja tema ees on teie töötasu“ (Js 40:9, 10).</p>
			<p class="Tekst">Need, kes ootavad Peigmehe tulekut, peavad inimestele ütlema: „Vaata, teie Jumal!“ Halastusrikka valguse viimased kiired, viimane armukuulutus, mis maailmale antakse, on Tema armastusrikka iseloomu ilmutus. Jumala lapsed peavad ilmutama Tema au. Nad peavad oma elu ja iseloomuga näitama, mida Jumala arm on nende heaks teinud.</p>
			<p class="Tekst">Õiguse Päikese valgus peab paistma heades tegudes – tõe sõnades ja pühaduse tegudes.“ – Ellen G. White, „Kristuse tähendamissõnad“, orig lk 415, 416.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Mõttest, et Jumalat ei ole, saab halvem olla vaid mõte, et Jumal vihkab meid. Kuivõrd teistsuguses maailmas me elaksime juhul, kui selline mõte oleks tõsi?</p>
			<p class="Küsimused-Aruteluks"><span class="P-ev-Loe">2</span>. Miks on sinu meelest meie praeguses maailmas nii palju väärarusaamu Jumala iseloomu kohta? Mõtle ja arutle, mil viisil saaksid aidata inimestel näha selgemini Jumala armastavat iseloomu? </p>
			<p class="Küsimused-Aruteluks"><span class="P-ev-Loe">3</span>. Millist sõnumit Jumala iseloomu kohta tuleb tänapäeval kuulutada? Kuidas selgitaksid seda sõnumit kellelegi, kes ei ole veel tuttav Jumala armastuse tõelisusega? Millisele tõendusmaterjalile osutaksid, näitamaks, et Tema armastus on tegelik ja Tema iseloom imeline?</p>
			<p class="Küsimused-Aruteluks"><span class="P-ev-Loe">4</span>. Jumala armastusest rääkida on üks asi. Hoopis midagi muud on seda armastust oma elus avaldada ja peegeldada. Millised „pühaduseteod“ avaldaksid Jumala armastust meie ümber olijaile?</p>
			<p class="Lugu-Pealkiri">Bambuskardinat avades</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">H</span><span class="CharOverride-1">akkasin osasaamisteenistusel Moskva Seitsmenda Päeva Adventistide Rahvusvahelises Koguduses Venemaal pesema Lõuna-Koreast tulnud üliõpilase jalgu. Kui tema ees põlvitasin, küsisin enne, kas tal on mõnd palvesoovi.</span></p>
			<p class="Tekst"><span class="CharOverride-1">„Palveta Põhja-Korea pärast,“ ütles üliõpilane, kes õppis Moskva ülikoolis. „Evangeeliumil on vaja jõuda Põhja, sest Jeesus on tulemas.“</span></p>
			<p class="Tekst"><span class="CharOverride-1">Oli 2006. aasta ja selle palvesoovi põhjal sain teada, milline eriline koorem lasus Lõuna-Korea seitsmenda päeva adventistide õlgadel oma vendade ja õdede pärast Põhja-Koreas. Jeesus ütles: „Ja seda Kuningriigi evangeeliumi kuulutatakse kogu ilmamaale, tunnistuseks kõigile rahvastele, ja siis tuleb lõpp“ (Mt 24:14). Lõuna-&#173;Korea adventistid näevad Põhja-Koread viimase piirina, kuhu kogudus peab jõudma oma missiooniga kuulutada maailmale evangeeliumi. Praegu püüavad paljud palvemeelselt leida viise, kuidas avada bambuskardinad.</span></p>
			<p class="Tekst"><span class="CharOverride-1">Adventkoguduse töö algas 1904. aastal Põhjas ja kandus siis Lõunasse (jutt on tänapäeva Põhja- ja Lõuna-Koreast). Praegu on kogudusel 52-miljonilise Lõuna-Korea elanikkonna hulgas 285 000 liiget. Aga Põhjas, mille elanikkond on 26 miljonit, ei ole adventistidest midagi teada. Siiski näitab infotilgake, et Jumalal on rahvas Põhjas, ütles Beom Seok Oh, Aasia Põhjaosa ja Vaikse Ookeani Divisjoni juht, kelle haldusalas on koguduse levik Põhja-Koreas. Minu reisi ajal Lõuna-&#173;Koreasse jutustas ta mulle ühest Põhja-Korea naisest, kes jõi iga hingamispäeva hommikul sojakastme tõmmist, et tal tõuseks palavik ning tal oleks põhjus olla vabastatud kohustuslikust tööst laupäeval. Kui naine vahistati, võttis ta salakaubana vanglasse kaasa Piibli, peitis selle maasse ja kaevas selle mõnikord salamahti lugemiseks välja. Hiljem õnnestus tal lipsata üle piiri Lõuna-Koreasse, kus ta saab Jumalat vabalt teenida. Koguduse juhid valmistuvad päevaks, mil põhjapiir avaneb. Kui see juhtub, siis kavatsevad nad riigi misjonäridega üle ujutada.</span></p>
			<p class="Tekst"><span class="CharOverride-1">Seni aga kannavad Lõuna-Korea adventistid hoolt Põhja-Koreast saabunud põgenike eest. Üks diakon ja ta naine helistasid regulaarselt ühele põgenikule ja külastasid teda, aidates tal korrastada korterit ja valmistada toitu ning nõustades teda dokumentide vormistamisel. Kuue kuu pärast teatas põgenik, et ta usub Jumalat, ütles Chang-Seop Lee, kes on selle diakoni ja tema naise koguduse pastor.</span></p>
			<p class="Tekst"><span class="CharOverride-1">Üks teine põgenik ei saanud und, sest mõtles oma naisele ja lastele Põhjas. Pastor Lee palvetas koos temaga ning hiljem andis põgenik teada, et ta uskus juba Põhjas olles Jumalasse ja luges Piiblit. See juhtum innustas pastorit otsuses abistada põgenikke. „Usun, et saame Põhja suunas laieneda, kui alustame inimestest, keda me praegu kohtame,“ ütles ta mulle.</span></p>
			<p class="Tekst"><span class="Italic">Palveta Põhja-Korea pärast. Saabuva 29. märtsi kolmeteistkümnenda hingamispäeva annetus aitab edendada evangeeliumi levitamist Aasia põhjaosa ja Vaikse ookeani divisjonis. Täname, et kavatsed heldelt annetada!</span></p>
			<p class="N-dal-Kuup-ev">2. õppetükk: 4.–10. jaanuar</p>
			<p class="N-dal-Pealkiri">Lepingus avalduv armastus</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> <span class="Italic">2Pt 3:9; 5Ms 7:6–9; Rm 11:22; 1Jh 4:7–20; Jh 15:12; 1Jh 3:16.</span></p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Jeesus vastas talle: „Kui keegi armastab mind, küll ta peab minu sõna, ja minu Isa armastab teda ja me tuleme ja teeme eluaseme tema juurde““ (Jh 14:23).</p>
			<p class="Tekst">Paljudele on õpetatud, et kreekakeelne sõna <span class="Italic">agape</span> tähistab sellist armastust, mis on ainuomane Jumalale, aga teised armastust tähistavad sõnad, näiteks <span class="Italic">phileo</span>, osutavad <span class="Italic">agape</span>’st puudulikumat laadi armastusele. Mõni väidab sedagi, et <span class="Italic">agape </span>tähistab ühepoolset armastust; armastust, mis ainult annab, aga ei saa iial vastu, armastust, mis on täiesti sõltumatu inimese vastusest.</p>
			<p class="Tekst">Siiski, kui uurime hoolikalt kogu Pühakirja hõlmavat jumaliku armastuse teemat, näeme, et sellised levinud mõttekäigud on ekslikud. Esiteks, kreekakeelne sõna <span class="Italic">agape</span> ei tähista ainult Jumala armastust, vaid ka inimlikku armastust ning mõnikord lausa valesti suunatud inimlikku armastust (2Tm 4:10). Teiseks, kogu Pühakirjas tähistavad Jumala armastust teisedki sõnad, mitte üksnes <span class="Italic">agape</span>. Näiteks õpetas Jeesus: „Isa ise armastab [phileo] teid, kuna teie olete armastanud [phileo] mind“ (Jh 16:27). Siin ei kasutata kreekakeelset sõna <span class="Italic">phileo</span> mitte üksnes inimliku armastuse kohta, vaid ka Jumala armastuse kohta inimeste vastu. Seega ei tähista <span class="Italic">phileo</span> puudulikku laadi armastust, vaid samuti Jumala armastust.</p>
			<p class="Tekst">Pühakiri õpetab sedagi, et Jumala armastus ei ole ühepoolne, vaid sügavalt suhetega seotud. Jumala jaoks on väga suur vahe selles, kas Tema armastus peegeldub inimeselt tagasi Temale ja kaasinimestele või mitte.</p>
			<p class="N-dal-Valmistud">Selle nädala õppetükki õppides valmistud hingamispäevaks, 11. jaanuariks.</p>
			<p class="P-ev-Kuup-ev">Pühapäev, 5. jaanuar</p>
			<p class="P-ev-Pealkiri">Jumala igikestev armastus </p>
			<p class="Tekst">Pühakiri on selge: Jumal armastab igaüht. Pühakirja tuntuim salm, Jh 3:16, kuulutab seda tõde: „Sest nõnda on Jumal maailma armastanud, et ta oma ainusündinud Poja on andnud, et ükski, kes temasse usub, ei hukkuks, vaid et tal oleks igavene elu.“</p>
			<p class="P-ev-Loe">Loe Ps 33:5 ja Ps 145:9. Mida saame neist salmidest teada selle kohta, kui kaugele ulatub Jumala headus, halastus ja arm?</p>
			<p class="Tekst">Mõni inimene võib mõelda, et tema ei vääri Jumala armastust või et Jumal armastab kõiki teisi, aga mitte teda. Siiski kuulutab Piibel järjekindlalt, et Jumal armastab <span class="Italic">igat inimest.</span> Ei ole kedagi, keda Ta ei armastaks. Ja kuna Jumal armastab igaüht, siis tahab Ta ka, et igaüks saaks päästetud.</p>
			<p class="P-ev-Loe">Loe 2Pt 3:9; 1Tm 2:4 ja Hs 33:11. Mida saame neist piiblisalmidest teada Jumala soovi kohta igaüht päästa?</p>
			<p class="Tekst">Jh 3:16-le järgnev salm lisab: „Jumal ei ole ju läkitanud oma Poega maailma, et ta kohut mõistaks maailma üle, vaid et maailm tema läbi päästetaks“ <br />(Jh 3:17). Kui see oleks ainult Jumala otsustada, siis võtaks iga inimene vastu Tema armastuse ja saaks päästetud. Aga Issand ei sunni oma armastust kellelegi peale. Inimesed on vabad seda vastu võtma või tagasi lükkama.</p>
			<p class="Tekst">Ja kuigi osa inimesi lükkab selle tagasi, ei lakka Jumal iial neid armastamast. Jr 31:3 kuulutab Ta oma rahvale: „Ma olen sind armastanud igavese armastusega, seepärast jääb mu osadus sinuga.“</p>
			<p class="Tekst">Mitmes kohas mujal õpetab Piibel, et Jumala armastus kestab igavesti (vaata näiteks Ps 136). Jumala armastus ei saa kunagi otsa. See on igikestev. Meil on seda raske mõista, sest pahatihti leiame, et kaasinimesi ei ole lihtne armastada, kas pole?</p>
			<p class="Tekst">Siiski, kui õpime isiklikult kogema selle armastuse tegelikkust – see tähendab, õpime tundma Jumala armastust –, võib meie elu ja suhtumine kaasinimestesse vägagi muutuda.</p>
			<p class="P-ev-Loe">Kui Jumal armastab igaüht, siis tähendab see, et Ta armastab ka mõnd väga põlastusväärset inimest, sest on ju olemas mõningaid (või tegelikult palju) põlastusväärseid inimesi. Mida peaks Jumala armastus nende inimeste vastu õpetama meile selle kohta, kuidas meiegi peaksime neisse suhtuma?</p>
			<p class="P-ev-Kuup-ev">Esmaspäev, 6. jaanuar </p>
			<p class="P-ev-Pealkiri">Lepingus avalduv armastus</p>
			<p class="Tekst">Piibel võrdleb Jumala ja meie vahelist erilist armastussuhet tihtilugu perekondlike või sugulussidemetega, eeskätt armastusega abielumehe ja -naise vahel või ema ja tema lapse vahel. Selliste piltlike märksõnade abil kujutatakse eelkõige Jumala erilist suhet Tema lepingurahvaga. Tegemist on lepingus avalduva armastusega, milles sisaldub nii Jumala armastus Tema rahva vastu kui ka ootus, et inimesed võtavad selle armastuse vastu ning vastavad armastusega Temale ja üksteisele.</p>
			<p class="P-ev-Loe">Loe 5Ms 7:6–9. Mida saame neist salmidest teada Jumala lepingute ja Tema headuse kohta?</p>
			<p class="Tekst">5Ms 7:9 kirjeldab Jumala erilist laadi armastust Tema lepingurahva vastu, suhet, mis sõltub osaliselt sellest, kas inimesed jäävad Talle truuks või mitte. Jumala armastus pole tingimuslik, aga lepinguline suhe Tema rahvaga on.</p>
			<p class="Tekst">Sõna <span class="CharOverride-8">ḥ</span><span class="Italic">esed</span>, mida 5Ms 7:9 tõlgitakse kui „heldus“ või „headus“, ongi näide jumaliku armastuse lepingulisest poolest (ja veel paljust muust). Sõna <span class="CharOverride-8">ḥ</span><span class="Italic">esed </span>kasutatakse tihtilugu siis, kui räägitakse Jumala armu, headuse ja armastuse suurusest. Muu hulgas tähistab <span class="CharOverride-8">ḥ</span><span class="Italic">esed</span> heldust või vankumatut armastust teise vastu olemasoleva vastastikuse armastava suhte raames. Samuti tähistab see suhte alustamist ootusega, et ka teine pool vastab heldusega. </p>
			<p class="Tekst">Jumala <span class="CharOverride-8">ḥ</span><span class="Italic">esed</span> näitab, et Tema heldus on ääretult usaldusväärne, vankumatu ja vastupidav. Aga samal ajal on <span class="CharOverride-8">ḥ</span><span class="Italic">esed</span>’i vastuvõtmisest saadav kasu tingimuslik, sõltudes Tema rahva valmisolekust kuuletuda ja hoida alal suhte omapoolset osa (vaata 2Sm 22:26; 1Kn 8:23; Ps 25:10; Ps 32:10; 2Aj 6:14).</p>
			<p class="Tekst">Jumala vankumatu armastus on kõigi armastavate suhete alus ja me ei suuda kunagi sellele armastusele vastata. Jumal andis oma heast tahtest meile elu, kuid enamgi veel – Ta andis Kristuses oma heast tahtest ennast meie eest. „Ei ole olemas suuremat armastust kui see, et keegi annab elu oma sõprade eest“ (Jh 15:13). Kahtlemata väljendus Jumala armastus suurimal määral siis, kui Issand „alandas iseennast, saades kuulekaks surmani, pealegi ristisurmani“ (Fl 2:8). </p>
			<p class="P-ev-Loe">Mil viisil saad pidevalt hoida oma mõtetes Jumala armastuse tegelikkust? Miks on oluline seda teha?</p>
			<p class="P-ev-Kuup-ev">Teisipäev, 7. jaanuar</p>
			<p class="P-ev-Pealkiri">Tingimuslik suhe</p>
			<p class="Tekst">Jumal kutsub igat inimest ja palub igaühel astuda Temaga väga isiklikku armastavasse suhtesse (vaata Mt 22:1–14). Selle kutse vastuvõtmise juurde kuulub kuuletumine Jumala käsule armastada Jumalat ennast ja kaasinimesi (vaata Mt 22:37–39). Kas inimene tunneb rõõmu eesõigusest Jumalaga suhelda, sõltub sellest, kas ta otsustab oma vabast tahtest Jumala armastuse vastu võtta või selle hüljata.</p>
			<p class="P-ev-Loe">Loe Ho 9:15; Jr 16:5; Rm 11:22 ja Jd 21. Mida saame neist piiblitekstidest teada selle kohta, kas Jumala armastuse hüvesid saab tagasi lükata või isegi kaotada?</p>
			<p class="Tekst">Nendes ja muudes piiblitekstides kirjeldatakse korduvalt, kuidas hüved, mida inimene saab armastavast suhtest Jumalaga, sõltuvad sellest, kas inimene vastab Jumala armastusele. Aga ärgem tehkem seda viga, et mõtleme, nagu lakkaks Jumal kunagi päriselt kedagi armastamast. Oleme ju näinud, et Jumala armastus kestab igavesti. Ja olgugi et Hoosea raamatus (9:15) on Jumala sõnad oma rahvale: „Ma ei armasta neid enam“, on oluline meeles pidada, et hiljem samas raamatus ütleb Jumal oma rahvale: „Ma armastan neid oma heast tahtest“ (Ho 14:4). Ho 9:15 ei saa tähendada seda, et Jumal lakkab täielikult oma rahvast armastamast. Järelikult peab see viitama mõnele konkreetsele osale või hüvele Jumala armastavas suhtes inimesega. Ja meie vastus Jumala armastusele on selle suhte jätkumiseks väga oluline.</p>
			<p class="Tekst">„Kellel on minu käsud ja kes neid peab, see ongi see, kes armastab mind. Aga kes armastab mind, seda armastab mu Isa, ja mina armastan teda ning näitan talle ennast“ (Jh 14:21). Samamoodi kuulutab Jeesus oma jüngritele: „Isa ise armastab teid, kuna teie olete armastanud mind ja uskunud, et mina olen tulnud Jumala juurest“ (Jh 16:27).</p>
			<p class="Tekst">Neis ja muudes piiblitekstides õpetatakse, et hüvede säilitamine, mida inimene saab päästvast suhtest Jumalaga, oleneb sellest, kas võtame Jumala armastuse vastu (millesse kuulub ka valmidus olla selle armastuse kandja). Veelkord, see ei tähenda, nagu lakkaks Jumala armastus kunagi. Pigem võib öelda, et just nagu me ei saa takistada päikest paistmast, küll aga saame hoida ennast päikesekiirte eest varjul, nii ei saa me mitte kuidagi peatada Jumala igavest armastust, aga saame tagasi lükata suhte Jumalaga ja lõigata ennast ära sellest, mida niisugune suhe pakub – eelkõige igavese elu tõotusest.</p>
			<p class="P-ev-Loe">Mil viisil saavad inimesed näha ja kogeda Jumala armastuse tegelikkust, ükskõik kas nad vastavad sellele või mitte? Kuidas ilmneb Jumala armastus näiteks looduses, isegi pärast pattulangemist? </p>
			<p class="P-ev-Kuup-ev">Kolmapäev, 8. jaanuar</p>
			<p class="P-ev-Pealkiri">Armust ilma jäänud</p>
			<p class="Tekst">Jumala armastus on igikestev ja alati pälvimatu. Siiski saavad inimesed sellest keelduda. Meil on võimalus see armastus kas vastu võtta või tagasi lükata, aga ainult seetõttu, et Jumal armastab meid heast tahtest oma täiusliku, igikestva armastusega <span class="Italic">enne, kui me üldse midagi teeme</span> (Jr 31:3). See, et me Jumalat armastame, on vastus sellele, mis on meile antud juba enne, kui meie seda küsisime. </p>
			<p class="P-ev-Loe">Loe 1Jh 4:7–20, pannes erilist rõhku 7. ja 19. salmile. Mida räägib loetu meile Jumala armastuse esmasusest? </p>
			<p class="Tekst">Jumala armastus on alati esimene. Kui Jumal poleks meid esmalt armastanud, ei suudaks meie Talle armastusega vastata. Kuigi Jumal lõi meid võimelisteks armastama ja olla armastatud, on Jumal kogu armastuse alus ja allikas. Meil tuleb aga valida, kas võtame selle vastu ja peegeldame seda siis oma elus. Selle tõe toob piltlikult esile Kristuse tähendamissõna südametust sulasest (vaata Mt 18:23–35).</p>
			<p class="Tekst">Tähendamissõnas näeme, et sulasel polnud mingit võimalust üldse kunagi peremehele tagasi maksta seda, mis ta võlgu oli. Matteuse evangeeliumi 18. peatüki põhjal võlgnes sulane peremehele 10&#160;000 talenti. Üks talent oli umbes kuue tuhande teenari suurune summa. Ja üks teenar oli keskmise töölise päeva&#173;palk (võrdle Mt 20:2). Niisiis kulunuks keskmisel töölisel 6000 tööpäeva, et teenida üks talent. Kui arvestame maha vabad päevad, siis eeldatavalt töötas üks keskmine tööline aastas 300 päeva ja teenis seega 300 teenarit aastas. Niisiis kulunuks keskmisel töölisel umbkaudu kakskümmend aastat, et tagasi maksta üks talent, mis koosnes 6000 teenarist (6000/300 = 20). 10&#160;000 talendi teenimiseks pidanuks keskmine tööline töötama 200&#160;000 aastat. Ühesõnaga, sulane poleks iial suutnud seda võlga tagasi maksta. Aga peremees tundis sulasele kaasa ja oma heast tahtest kustutas tema tohutu võla. </p>
			<p class="Tekst">Aga kui andeks saanud sulane keeldus kustutamast hoopis väiksemat võlga, 100 teenarit, mida üks kaassulane talle võlgu oli, ning pani tolle võla pärast vangi, muutis peremees viha tõttu meelt ja võttis oma halastuse tagasi. Sulane jäi ilma peremehe armastusest ja andestusest. Kuigi Jumala halastus ja arm ei lõppe kunagi, võib inimene lõpuks Jumala halastuse ja armu eelised tagasi lükata ning neist lausa ilma jääda.</p>
			<p class="P-ev-Loe">Mõtle, mida on sulle andeks antud ja millise hinna eest saad Jeesuselt andeks. Mida peaks see sulle rääkima kaasinimestele andestamisest?</p>
			<p class="P-ev-Kuup-ev">Neljapäev, 9. jaanuar</p>
			<p class="P-ev-Pealkiri">Muidu olete saanud, muidu andke</p>
			<p class="Tekst">Nagu sulane ei suutnud iialgi oma võlga peremehele tasuda, nii ei suuda meie iial Jumalale tasuda. Me ei saa Jumala armastust kunagi ära teenida ega väärida. „Jumal teeb nähtavaks oma armastuse meie vastu sellega, et Kristus suri meie eest, kui me olime alles patused“ (Rm 5:8). Hämmastav armastus! <br />1Jh 3:1 sõnastab selle nii: „Vaadake, kui suure armastuse Isa on meile andnud: meid hüütakse Jumala lasteks.“ </p>
			<p class="Tekst">Siiski on midagi, mida saame teha ja peame tegema: meil tuleb peegeldada Jumala armastust kaasinimestele nii palju kui võimalik. Kui meie oleme saanud nii suure halastuse ja andestuse osaliseks, siis kui palju enam peaksime osutama halastust ja andestust kaasinimestele? Tuleta meelde, et sulane jäi oma peremehe halastusest ja andestusest ilma seepärast, et ta ei halastanud ega andestanud oma kaassulasele. Kui me tõepoolest Jumalat armastame, siis ei tõrgu me peegeldamast Tema armastust kaasinimestele.</p>
			<p class="P-ev-Loe">Loe Jh 15:12; 1Jh 3:16 ja 1Jh 4:7–12. Mida õpetavad need piiblitekstid selle kohta, kuidas on seotud Jumala armastus ning meie armastus Jumala ja kaasinimeste vastu?</p>
			<p class="Tekst">Vahetult pärast Jh 15:12 ütles Jeesus jüngritele: „Teie olete mu sõbrad, kui te teete, mida ma teid käsin“ (Jh 15:14). Ja mida Jeesus käskis? Muu hulgas käskis Jeesus neil (ja meil) armastada kaasinimesi koguni nii, nagu Tema neid armastas. Siin ja kõikjal mujal käsib Issand meil armastada Jumalat ja üksteist.</p>
			<p class="Tekst">Ühesõnaga, peaksime tundma, et meile on andeks antud ilmatu võlg; selline, mida me iial ei suuda tagasi maksta – võlg, mida sai meie eest tasuda ainult ristil. Seepärast tuleb meil armastada ja tänada Jumalat ning elada teiste suhtes armastava ja halastavana. Lk 7:47 õpetab, et see, kellele on palju andeks antud, armastab palju, aga „kellele antakse andeks pisut, see armastab pisut“. Ja kes meist ei tajuks, kui palju on talle andeks antud?</p>
			<p class="Tekst">Kui armastus Jumala vastu sisaldab endas kaasinimeste armastamist, siis peame innukalt levitama nii sõnades kui ka tegudes sõnumit Jumala armastusest. Meil tuleb aidata inimesi nende igapäevaelus siin ja praegu ning püüda ühtlasi olla Jumala armastuse kanaliks. Peame suunama inimeste tähelepanu Jumalale, kes pakub neile tõotust elada igavesti uues taevas ja uuel maal – täiesti erinev sellest maailmast, mida niivõrd räsivad ja laastavad Jumala armastuse hülgamise kurvad viljad patt ja surm.</p>
			<p class="P-ev-Loe">Milliseid konkreetseid samme saad astuda, et armastada Jumalat kaasinimeste armastamise kaudu? Mida saad teha täna ja tulevail päevil selleks, et näidata inimestele Jumala armastust ja (lõpuks) kutsuda neid rõõmustama igavese elu tõotuse üle?</p>
			<p class="P-ev-Kuup-ev">Reede, 10. jaanuar</p>
			<p class="Tekst"><span class="P-ev-Loe">Toetav mõte:</span> Loe Ellen G. White’i raamatust „Tee Kristuse juurde“ peatükki „Eesõigus palvele“, orig lk 93–104. </p>
			<p class="Tekst">„Usalda kõik oma vajadused, rõõmud ja kurvastused, mured ja hirmud Jumala hoolde. Sa ei koorma ega väsita teda. Tema, kes loeb ära ka juuksed su peas, pole oma laste vajaduste suhtes ükskõikne. „Issand on halastav ja armuline.“ Meie mured, ja eriti see, et me sellest temale räägime, liigutavad tema armastavat südant. Kõnele talle kõigest, mis viib sind kimbatusse. Miski pole tema jaoks liiga raske kanda, sest ta peab üleval maailmu ja valitseb kogu universumit. Ükski asi, mis mingilgi kombel puudutab meie rahu, pole tema jaoks nii vähetähtis, et ta jätaks selle tähele panemata. Ükski peatükk meie kogemustes pole tema jaoks liiga sünge lugeda, ükski probleem pole talle liiga raske lahendada, ükski õnnetus ei saa juhtuda vähimalegi tema lastest, ükski mure rõhuda hinge, ükski rõõm teha heameelt, ükski siiras palve tõusta huulilt, mida meie taevane Isa ei märkaks või mille vastu ta huvi ei tunneks. „Ta parandab need, kelle süda on murtud, ja seob kinni nende valusad haavad.“ Ühendus Jumala ja inimhinge vahel on nii eriline ja täiuslik, nagu poleks tal maa peal kedagi teist, kellele oma hoolitsust jagada, kedagi teist, kelle eest ta andis oma armastatud Poja.“ – Ellen G. White, „Tee Kristuse juurde“, orig lk 100.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Mõtiskle natuke lause üle: „Ühendus Jumala ja inimhinge vahel on nii eriline ja täiuslik, nagu poleks tal maa peal kedagi teist, kellele oma hoolitsust jagada, kedagi teist, kelle eest ta andis oma armastatud Poja.“ Kuidas see sind lohutab ning kuidas elada teadmises, et Jumal on sulle nii lähedane ja hoolitseb sinu eest? Kuidas õppida elama selle imelise tõotuse tegelikkusega? Kujuta ette, kui sa suudaksid seda päevast päeva tõesti uskuda.</p>
			<p class="Küsimused-Aruteluks"><span class="P-ev-Loe">2</span>. Kuidas mõistad Ps 103:17 ja 18 selle nädala õppetüki valgel? Mismoodi kirjeldavad need salmid Jumala armastuse igikestvust, andes samas mõista, kuidas Jumalaga suhtlemise hüved sõltuvad sellest, kas võtame Tema armastuse vastu?</p>
			<p class="Küsimused-Aruteluks"><span class="P-ev-Loe">3</span>. Mil moel muudab kõige eelneva tundmine su suhet Jumalaga? Millist mõju avaldab see sinu suhtumisele kaasinimeste muredesse?</p>
			<p class="N-dal-Kuup-ev">3. õppetükk: 11.–17. jaanuar </p>
			<p class="N-dal-Pealkiri">Olla Jumalale meelepärane</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Lk 15:11–32; Sf 3:17; Ef 5:25–28; Js 43:4; Rm 8:1; Rm 5:8; Mk 9:17–29. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Issand, sinu Jumal, on su keskel, kangelane, kes aitab. Ta rõõmustab sinu pärast väga, ta uuendab oma armastust sinuga, ta tunneb hõisates sinust rõõmu“ (Sf 3:17).</p>
			<p class="Tekst">Kujuta ette järgnevat: viieaastane laps tuleb isadepäeval oma isa juurde, kohmakalt pakitud kingitus käes. Elevusega ulatab ta kingituse isale.</p>
			<p class="Tekst">Kujutle, et isa ütleb: „Poeg, ma ei hooli su kingitusest. Lõpuks ei saa sina ju mulle kinkida midagi sellist, mis mulle meelepärane oleks. Kõike, mida sa mulle annad, saan ma endale ise muretseda ja kõik, mida sa mulle annad, on ostetud minu raha eest või tehtud materjalidest, mille eest mina tasusin. Nii et hoia oma kink endale. Ma ei vaja ega taha seda. Aga ma armastan sind ikkagi.“</p>
			<p class="Tekst">Vau!</p>
			<p class="Tekst">Mida sa arvaksid selle isa vastusest? Meelde tulevad sõnad „südametu“, „külm“ ja „tundetu“. Kas Jumal vastab meile nii? Kas saame päriselt olla Jumalale meelepärased? Nii raske, kui seda on ette kujutada, saame ka meie – pattulangenud, patust rikutud ja kurjale kalduvad olevused – olla Jumalale meelepärased! Teisisõnu, Jumal ei vaata meid ega ande, mida Talle toome, sellise suhtumisega nagu eelkirjeldatud isa. Vastupidi, me saame olla Jumalale meelepärased, aga ainult Kristuse tõttu. </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 18. jaanuariks.</span></p>
			<p class="P-ev-Kuup-ev">Pühapäev, 12. jaanuar </p>
			<p class="P-ev-Pealkiri">Väärtuslikum kui ette kujutad</p>
			<p class="Tekst">Ühes varasemas õppetükis nägime, et pole ainsatki inimest – olgu tegemist suurima patuse või halvima pahategijaga – , keda Jumal ei armastaks. Ja kuna Jumal väärtustab inimest rohkem, kui me üldse suudame ette kujutada, ei meeldi Talle patt, sest Ta armastab meid ja teab, mida patt meile teeb.</p>
			<p class="P-ev-Loe">Loe Lk 15:11–32. Kuidas avaldab kadunud poja tähendamissõnas Jumala kaastunne ja armastus? Millise hoiatuse annab see neile, kes sarnanevad teise, koju jäänud pojaga?</p>
			<p class="Tekst">Selles Jeesuse jutustatud loos nõudis ühe mehe poeg pärandit ennatlikult kätte, loobudes sellega tegelikult oma isast ja isamajast. Siis läks kadunud poeg oma pärandit raiskama, vaesus ja jäi lõpuks nälga, nii et kadestas künast söövaid sigu. Mõeldes tõsiasjale, et sulastel tema isa majas oli toitu enam kui küll, otsustas ta naasta koju ja lootis saada sulaseks.</p>
			<p class="Tekst">Loo järgnev osa on vägev. Mõni isa pööraks sellise poja tagasitulekul talle selja. „Sa said oma pärandi ja katkestasid suhted minu kojaga. See pole enam sinu kodu.“ See oleks ju väga loogiline, lausa mõistetav suhtumine? Nii mõnegi lapsevanema silmis oli poeg läinud liiga kaugele, et teda võiks taas koju vastu võtta, eelkõige just pojana.</p>
			<p class="Tekst">Aga selles tähendamissõnas ei toimi isa (kes kujutab Jumalat) sugugi niiviisi. Vaid siis, „kui ta [kadunud poeg] alles kaugel oli, nägi isa teda ja tal hakkas hale ning ta jooksis ja langes poja kaela ja andis talle suud“ (Lk 15:20). Kuigi seda, et majaperemees jooksis kellelegi vastu, peeti tol ajal ebaväärikaks, jooksis isa oma suure kaastunde tõttu pojale vastu. Mis veel üllatavam, isa taastas poja koha majas ning kiirustas korraldama tema auks pidu. See kõik tähistab Jumala suurt kaastunnet iga eksiva inimese vastu ja heameelt, mida Ta tunneb kas või ühe inimese tagasipöördumise pärast koju. Milline pilt Jumalast!</p>
			<p class="P-ev-Loe">Huvitav on teise poja käitumine. Miks oli tema reaktsioon nii inimlik, vähemalt osaliselt õiglusele tuginev ja vägagi mõistetav? Samas, kuidas räägib tema osa loos meile sellest, et inimlikud arusaamad õiglusest ei taba evangeeliumi ja meile osutatud Jumala armastuse sügavust?</p>
			<p class="P-ev-Kuup-ev">Esmaspäev, 13. jaanuar </p>
			<p class="P-ev-Pealkiri">Üliväga rõõmsad</p>
			<p class="Tekst">Kuigi meil on seda raske ette kujutada, peab Jumal igat inimest hindamatuks väärtuseks, mistõttu Ta rõõmustab isegi ühe hinge päästmise üle.</p>
			<p class="P-ev-Loe">Loe Sf 3:17. Kuidas heidab see salm valgust kadunud poja tähendamissõnale?</p>
			<p class="Tekst">Sf 3:17 toob rõhutatult esile, kui head meelt tunneb Jumal oma lunastatud rahva üle. Sellesse salmi, mis kirjeldab Jumala heameelt oma lunastatud rahva üle, on paigutatud peaaegu iga heebrea keeles rõõmu ja õnne väljendav sõna. Justkui ei oleks tol päeval suutnud ükski sõna eraldi kirjeldada Jumala heameele suurust. </p>
			<p class="Tekst">Pane tähele sedagi, kus on Jumal selle salmi kohaselt – oma rahva „keskel“. Leppimisega, mis tuleneb armastavast suhtest, käib kaasas Jumala vahetu kohalolu. Just nagu isa, kes poega kaugelt tulemas nähes hakkab jooksma, nii on Jumal siin oma rahva keskel.</p>
			<p class="Tekst">Js 62:4 maalib sarnase pildi, kasutades võrdlust abieluga. Js 62:4 sõnade kohaselt nimetatakse Jumala rahvast „minu armsamaks“ ja maad nimetatakse „abikaasaks“. Miks? Sest piiblitekst ütleb, et „Issand armastab sind ja su maa saab mehele“. Jumala rõõmu haripunkt saabub taastamise päeval, mil Ta saab kätte oma rahva ja rõõmutseb meie pärast nii, nagu isa rõkatas rõõmust oma kadunud poja üle.</p>
			<p class="P-ev-Loe">Loe Ef 5:25–28. Mida räägitakse siin sellise armastuse kohta, mida meilgi palutakse väljendada?</p>
			<p class="Tekst">Kõnealune kirjakoht kutsub abielumehi üles armastama oma naist nii, nagu „Kristus on armastanud kogudust ja loovutanud iseenese tema eest“ (Ef 5:25, 28). Need salmid toovad esile abielumehe isetu ja ohvrimeelse armastuse oma naise vastu, aga ühtlasi näitavad, et Kristus armastab oma rahvast (kogudust) <span class="Italic">kui osa iseendast</span>.</p>
			<p class="P-ev-Kuup-ev">Teisipäev, 14. jaanuar</p>
			<p class="P-ev-Pealkiri">Meelepärane Jumalale?</p>
			<p class="Tekst">Kuidas on võimalik, et kogu maailma Jumal tunneb rõõmu lihtsatest inimestest, protoplasma üürikestest kämpudest ühel pisitillukesel planeedil, mis asub tõenäoliselt ääretus universumis? Kuidas on võimalik, et inimesed lähevad niivõrd korda Ülimale Olevusele, kes on kõikvõimas ega vaja midagi? Jagame sellised küsimused kaheks. Esiteks, kuidas saab Jumal ise rõõmu tunda? Teiseks, kuidas saavad inimesed Jumalale heameelt valmistada, eriti meie patusust arvestades? Nende küsimuste esimene pool on meie tänane õppeaine ja teine pool homne. </p>
			<p class="P-ev-Loe">Loe Js 43:4; Ps 149:4 ja Õp 15:8, 9. Mida ütlevad need salmid selle kohta, et Jumal tunneb rõõmu oma rahvast?</p>
			<p class="Tekst">Eile nägime juba osaliselt, et inimesed saavad Jumalale heameelt valmistada, sest Jumal armastab inimesi viisil, mis lähtub nende parimatest huvidest. Nii teeb ju igaüks, kes armastab kaasinimesi ja hoolib neist.</p>
			<p class="Tekst">Ümberpöördult, Jumalale ei ole meeltmööda, kui Tema rahvas teeb kurja. Õp 15:8, 9 räägib meile ju, et õelate „ohver“ ja „tee“ on „Issandale jäle“, kuid „õigete palve“ on „temale meelepärane“ ja „ta armastab õigusenõudjat“. Eelmainitud piiblitekst näitab nii seda, et kurjus valmistab Jumalale pahameelt, kui ka seda, et Ta rõõmustab headuse üle. Siin seotakse jumalik heameel otseselt armastusega ning näidatakse, kui lahutamatult koos on Jumala armastus ja Tema rõõm, mida Piibel läbivalt esile toob.</p>
			<p class="Tekst">Ps 146:8 sõnade kohaselt „Issand armastab õigeid“. 2Kr 9:7 lisab: „Jumal armastab rõõmsat andjat“. Pööra esmalt tähelepanu sellele, mida nendes salmides ei öelda. Neis ei öelda, et Jumal armastab <span class="Italic">ainult </span>õiget või et Jumal armastab <span class="Italic">ainult </span>rõõmsat andjat. Jumal armastab igaüht. Ometi peab see, et need piiblitekstid üleüldse midagi edasi annaksid, tähendama, et Jumal armastab „õiget“ ja „rõõmsat andjat“ mingis erilises mõttes. Õp 15:8 ja 9 nähtu pakub meile võtme: Jumal armastab „õiget“ ja „rõõmsat andjat“ selles mõttes, et Tal on neist hea meel.</p>
			<p class="P-ev-Loe">Mõtle, kui tihedalt peavad taevas ja maa olema seotud, kui Jumal, universumi Looja, on meiega nii lähedane ka emotsionaalses mõttes. Millist lootust peaks see hämmastav mõte sulle andma, eriti rasketel aegadel? </p>
			<p class="P-ev-Kuup-ev">Kolmapäev, 15. jaanuar </p>
			<p class="P-ev-Pealkiri">Elavad kivid </p>
			<p class="P-ev-Loe">Kuidas saame meie, langenud ja patused olendid, valmistada rõõmu pühale Jumalale?</p>
			<p class="P-ev-Loe">Loe Rm 8:1 ja Rm 5:8. Mida räägivad need piiblitekstid meile Jumala ees seismisest?</p>
			<p class="Tekst">Jumal annab inimestele armu enne mistahes inimlikku vastust. Enne, kui me üldse midagi ütleme või teeme, sirutub Jumal meieni ja annab võimaluse Tema armastus kas vastu võtta või tagasi lükata. Rm 5:8 sõnastab selle nii: „Jumal teeb nähtavaks oma armastuse meie vastu sellega, et Kristus suri meie eest, kui me olime alles patused“ (võrdle Jr 31:3ga). Ja me saame Jumalaga lepitatud ning võime olla Tema silmis isegi meelepärased usu läbi, oma Päästja töö kaudu.</p>
			<p class="P-ev-Loe">Loe 1Pt 2:4–6 ja võrdle seda Hb 11:6ga. Mida see ütleb – kuidas olla Jumalale meelepärane?</p>
			<p class="Tekst">Ilma Jumala vaheleastumiseta ei suuda pattulangenud inimene tuua Jumalale mitte midagi väärtuslikku. Ometi on Jumal oma armus ja halastuses rajanud tee Kristuse tegevuse kaudu. Nimelt võime „Jeesuse Kristuse kaudu“ tuua „vaimulikke ohvreid, mis on Jumalale meelepärased“ (1Pt 2:5). Kuigi „ilma usuta on võimatu olla meelepärane [Jumalale]“ (Hb 11:6), „valmistab“ Jumal Kristuse eestkoste kaudu usklikud „kõiges heas tegema tema tahtmist ja“ saatma „korda meie sees, mis on tema silmis meelepärane, Jeesuse Kristuse läbi, kellele olgu kirkus igavesti! Aamen“ (Hb 13:21). Neid, kes vastavad usus Jumalale, peab Ta õigeks tänu Kristuse eestkostele, kelle õigus üksi on vastuvõetav. Ja neid, kes vastavad Jumala armastavatele pakkumistele, peab Ta Kristuse eestkoste tõttu (Lk 20:35) väärt olevaks ning muudab nad enda sarnaseks (1Kr 15:51–57; 1Jh 3:2). Jumala lunastustöö ei ole mitte üksnes <span class="Italic">meie heaks</span>, vaid ka <span class="Italic">meie sees. </span></p>
			<p class="P-ev-Loe">Miks on sinu jaoks niivõrd julgustav mõelda, et Kristus kostab taevas sinu eest?</p>
			<p class="P-ev-Kuup-ev">Neljapäev, 16. jaanuar </p>
			<p class="P-ev-Pealkiri">Väärt eesmärk</p>
			<p class="Tekst">Jumala halastuse ja eestkoste varju all tunneb Jumal rõõmu isegi pisimast jaatavast vastusest Tema armastusele. Tema läbi, kes üksi väärib armastust ja kes ise on täiesti õige, saab meist igaüht pidada õigeks ja lugeda Jumala armsate hulka, kes elavad koos Temaga täiuslikus armastuses igavesti. See on lunastuse suur lootus, millesse kuulub Kristuse tegevus taevas meie heaks.</p>
			<p class="Tekst">Aga, võid sa mõelda, kas see hõlmab isegi mind? <span class="Italic">Mis siis, kui ma pole piisavalt hea? Mis siis, kui kardan, et mul pole piisavalt usku?</span></p>
			<p class="P-ev-Loe">Loe Mk 9:17–29. Kuidas vastab Jumal mehele selles loos? Kui palju usku on piisavalt usku?</p>
			<p class="Tekst">Jüngrid ei suutnud deemonit välja ajada; kogu lootus näis kaduvat. Aga Jeesus tuli ja ütles isale: „Kõik on võimalik sellele, kes usub“ (Mk 9:23). Ja isa vastas pisarsilmil: „Issand, ma usun, aita mind mu uskmatuses!“ (Mk 9:24, NKJV).</p>
			<p class="Tekst">Märkad, et Jeesus ei öelnud mehele: „Tule mu juurde tagasi siis, kui sul on rohkem usku.“ Piisas mehe hüüatusest „Aita mind mu uskmatuses!“.</p>
			<p class="Tekst">Ilma usuta on võimatu olla Jumalale meelepärane (Hb 11:6). Ometi võtab Jeesus vastu kõige väiksemagi usu ning uskudes saame (Kristuse eestkoste kaudu) olla Talle meelepärased. Usu läbi ja Kristuse töö tõttu meie heaks saame Jumalale vastata viisil, mis Teda rõõmustab – just nagu isa rõõmustab siis, kui laps toob talle kingituse, mis muidu on väärtusetu. </p>
			<p class="Tekst">Niisiis tuleks meil järgida Pauluse nõuannet ja võtta eesmärgiks „olla temale [Jumalale] meelepärased“ (2Kr 5:9, 10; võrdle Kl 1:10; 1Ts 4:1; Hb 11:5). Peaksime paluma Jumalal muuta oma huve, nii et neis sisalduksid nende huvid, keda enim armastame, ja avardada meie armastust nii, et see ulatuks kaasinimesteni. „Vennaarmastuses olge üksteise vastu hellad, vastastikuses austuses jõudke üksteisest ette! Teenige Issandat tüdimatu innuga ja vaimult tulisena! Olge rõõmsad lootuses, vastupidavad viletsuses, püsivad palves! Abistage pühasid nende puuduses, püüdke olla külalislahked!“ (Rm 12:10–13)</p>
			<p class="P-ev-Loe">Kui Jumal võtab meid vastu Kristuse kaudu, kui palju enam peaksime vastu võtma kaasinimesi? Millist valgust heidavad sellele mõttekäigule korraldus armastada ligimest nagu iseennast (3Ms 19:18; Mt 22:39) ning kuldne reegel kohelda inimesi nii, nagu tahame, et meid koheldaks? </p>
			<p class="P-ev-Kuup-ev">Reede, 17. jaanuar</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Ajastute igatsus“ peatükki „Teie süda ärgu ehmugu“, orig lk 662–680.</p>
			<p class="Tekst">„Issandale valmistab pettumust see, kui Tema järelkäijad end alahindavad. Ta soovib, et Tema pärisosa hindaks end selle hinna järgi, mille Tema on nende eest maksnud. Jumal igatses inimlaste järele, muidu poleks Ta saatnud oma Poega nii kalliks maksma läinud lunastusteele. Tema soovib nendega koos töötada. Tal on hea meel, kui nad paluvad Temalt suuri asju, et austada Tema nime. Nad võivad oodata Temalt suuri asju, kui nad usuvad Tema tõotustesse.</p>
			<p class="Tekst">Kuid Kristuse nimel palumine tähendab palju. See tähendab, et me peame omaks võtma Tema iseloomu ja meelsuse ning tegema Tema tegusid. Päästja tõotus on tingimuslik. „Kui te mind armastate,“ ütles Ta, „siis pidage minu käsusõnu.“ Ta ei päästa inimesi mitte koos pattudega, vaid pattudest; ja need, kes Teda armastavad, näitavad oma armastust kuulekusega.</p>
			<p class="Tekst">Tõeline sõnakuulmine lähtub südamest. See on harmoonia Kristusega. Kui me Talle allume, siis samastab Ta oma mõtted ja eesmärgid meie omadega; meie mõtted ja tunded vormuvad Tema tahte järgi nii, et kuuletudes Temale, kuuletume ühtlasi oma südame soovile. Meie õilistatud ja pühitsetud tahe leiab, et ülim rõõm on teenida Jumalat. Kui tunneme Jumalat nii, nagu meil on võimalus Teda tunda, siis on meie elu pidev sõnakuulmise elu. Kui õpime mõistma Kristuse iseloomu ja oleme ühenduses Jumalaga, muutub patt meile vastikuks.“ – Ellen. G, White, „Ajastute igatsus“, orig lk 668.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Mida tähendab „isetult <span class="Italic">saada</span>“? Milline näeb sinu arvates välja andmise ja saamise suhe taevas ja uuel maal?</p>
			<p class="Küsimused-Aruteluks"><span class="P-ev-Loe">2</span>. Kaugest kosmosest tulnud – ehk isegi kaugemalt, kui James Webbi kosmose&#173;teleskoobi teravad silmad näha võivad – taevased sõnumitoojad pöördusid prohvet Taanieli poole sõnaga <span class="Italic">chamudot, „</span>armas, armastust väärt, kallis“. Ja nad ütlesid seda kolm korda. Tn 9:23 ütleb Gabriel <span class="Italic">ki chamudot attah</span>, „et sa oled armastust väärt“. Tn 10:11 kutsub taevane olevus (võib-olla taas Gabriel) teda sõnadega <span class="Italic">iš chamudot</span>, „armas mees“, ja kordab sama fraasi Taanielile hiljem (Tn 10:19). Mõtle, mida räägib see Jumalast ja sellest, kui lähedane Ta meile on. Millise lootuse annab sulle see hämmastav tõde?</p>
			<p class="Küsimused-Aruteluks"><span class="P-ev-Loe">3</span>. Kuidas seostuvad Hb 11. peatükis näitena esile toodud usukangelased selle nädala õppetükiga? Nimelt, mida avaldavad need näited selle kohta, kuidas olla usu läbi „Jumalale meelepärane“? Mida õpid ja rakendad sellistest usu ja ustavuse eeskujudest oma igapäevaellu?</p>
			<p class="Lugu-Pealkiri">Tänulik diakon</p>
			<p class="Lugu-Autor">Loo on kirja pannud Andrew McChesney. </p>
			<p class="Tekst-DropCap"><span class="_idGenDropcap-1">J</span>ong-Moon Yooni tuntakse tänuliku diakonina. Esimene sõna, mis olu&#173;korrast sõltumata tema suust välja tuleb, on „aitäh“. Kui keegi palub abi, ütleb ta: „Aitäh.“ Kui ta seisab silmitsi vastuoluga, ütleb ta: „Aitäh.“ Kui raskused või lausa kaotused teda kimbutavad, ütleb ta: „Aitäh.“</p>
			<p class="Tekst">See seitsmenda päeva adventistide koguduse diakon Lõuna-Koreast on võtnud südamesse apostel Pauluse sõnad, kes ütles 1Ts 5:18: „… tänage kõige eest – sest see on, mida Jumal teilt tahab Jeesuses Kristuses.“ Inimesed on seda märganud.</p>
			<p class="Tekst">Jong-Moonil on juba kaua aega olnud söögikoht Jeongdongjini kaldal, mis on Lõuna-Koreas üks tuntuimaid kohti päikesetõusude vaatamiseks, eriti uusaastapäeval. Tema klientide hulgas oli Nanum. Neiu sattus sellesse söögikohta teismelisena, et nautida päikesetõusu lihtsa hommikusöögi kõrvale: tee ja röstleivad koos praetud muna, lehtsalati ja juustuga. Nanum sai vanemaks, abiellus ja talle sündis tütar Azsa. Neist kahest said regulaarsed hommiku&#173;söögikliendid ning ema hämmastas Jong-Mooni tänulik olek. Kui ta tellimust esitas, ütles mees: „Aitäh.“ Kui ta hommikusöögi eest tasus, ütles mees: „Aitäh.“ Kui ta meest toidu eest tänas, ütles too: „Aitäh.“</p>
			<p class="Tekst">Ühe külastuse ajal hakkas Nanum mehega rääkima ja sai teada, et too käib kirikus laupäeviti. Nanum ei olnud iial kuulnud, et mõni inimene käiks jumala&#173;teenistusel laupäeviti. „Kas võin järgmisel laupäeval sinuga koos kirikusse tulla?“ küsis ta</p>
			<p class="Tekst">Järgmisel hingamispäeval läks ta koos oma viieaastase tütre ja Jong-Mooniga tolle kirikusse, mis asus umbes 30minutilise autosõidu kaugusel söögikohast. Koguduseliikmed tervitasid ema ja tütart soojalt ning küsisid innukalt, kuidas nad nende kirikust teada said. Nanum rääkis, et on siin tänuliku diakoni tõttu.</p>
			<p class="Tekst">Pärast teenistust ütles Nanum Jong-Moonile, et tahab jälle tulla. „Kui sina käid selles kirikus, siis tahan ma sinu järgi teha,“ ütles ta.</p>
			<p class="Tekst">Ehkki Nanum ei kuulnud söögikohas kordagi Jeesuse nime, sai Jeesus nähtavaks Jong-Mooni tänulikus meeles. Evangeelium ei ole ainult rääkimine, vaid kogu inimese elu. Jong-Mooni eeskuju tõttu hakkasid noor ema ja tema tütar käima regulaarselt kirikus. Nüüd palvetab Nanum, et tema abikaasa ühineks nendega hingamispäeva hommikuti.</p>
			<p class="Lugu-Autor">Osa selle veerandaasta kolmeteistkümnenda hingamispäeva annetusest aitab levitada evangeeliumi Lõuna-Koreas. Täname, et otsustad 29. märtsil heldelt annetada.</p>
			<p class="N-dal-Kuup-ev">4. õppetükk: 18.–24. jaanuar</p>
			<p class="N-dal-Pealkiri">Jumal on andunud ja osavõtlik</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Ps 103:13; Js 49:15; Ho 11:1–9; Mt 23:37; 2Kr 11:2; 1Kr 13:4–8.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Kas naine unustab oma lapsukese ega halasta oma ihuvilja peale? Ja kui nad ka unustaksid, ei unusta mina sind mitte“ (Js 49:15). </p>
			<p class="Tekst">Emotsioone peetakse sageli ebasoovitavaks ja neist püütakse hoiduda. Mõne inimese jaoks on emotsioonid olemuslikult irratsionaalsed ja seega ei kirjeldata head meest või naist „emotsionaalsena“. Osas Antiik-Kreeka filosoofiast hinnatakse ideaalseks ettekujutust „ratsionaalsest“ mehest, kes on (enamasti) kas kiretu või valitseb tundetu mõistuspärasusega oma emotsioonide üle.</p>
			<p class="Tekst">Jah, ohjeldamatud emotsioonid võivad tekitada probleeme. Kuid Jumal lõi inimese võimeliseks emotsioone kogema ning Jumala enda sügavad emotsioonid avalduvad Pühakirjas kaanest kaaneni. Kui Jumal suudab sügavaid tundeid kogeda, nagu Piibel järjekindlalt esile toob, siis ei ole tunded olemuslikult halvad ega irratsionaalsed, sest Piibli Jumal on täiuslikult hea ja Tema tarkus on täiuslik.</p>
			<p class="Tekst">Õigupoolest võib leida kauneid tõdesid arusaamast, et Jumala armastus meie vastu on sügavalt tundeline armastus. Kuid sinna juurde käib alati mööndus, et kuigi Jumala armastus (emotsionaalne või muu) on täiuslik, ei tohi seda pidada samaväärseks inimese kogetavaga.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 25. jaanuariks.</span></p>
			<p class="P-ev-Kuup-ev">Pühapäev, 19. jaanuar</p>
			<p class="P-ev-Pealkiri">Suurem kui emaarmastus</p>
			<p class="Tekst">Üheks suurimaks inimlikult kogetavaks armastuseks on ehk lapsevanema armastus oma lapse vastu. Piibel kasutab sageli lapsevanema ja lapse kujundit, et kirjeldada Jumala hämmastavat osavõtlikkust oma rahva suhtes. Sealjuures rõhutatakse, et Jumala kaastunne on mitu korda suurem kui selle inimlik vaste, olgu siis inimese kogetu ükskõik kui sügav ja ilus.</p>
			<p class="P-ev-Loe">Loe Ps 103:13; Js 49:15 ja Jr 31:20. Kuidas kirjeldavad need Jumala osavõtlikkuse olemust ja sügavust?</p>
			<p class="Tekst">Nende piiblitekstide järgi suhtleb Jumal meiega kui oma armsate lastega ning armastab meid, nagu hea isa ja ema armastavad oma lapsi. Ometi selgitab Js 49:15, et ema võib inimesena „oma lapsukese“ unustada ehk mitte „halastada oma ihuvilja peale“, kuid Jumal ei unusta oma lapsi iialgi ning Tema osavõtlikkus ei kao mitte kunagi (Nl 3:22). </p>
			<p class="Tekst">Väärib märkimist, et kui heebrea keeles kirjeldatakse Jumala rikkalikku osavõtlikku armastust, siis kasutatakse siin ja paljudes teistes kohtades osavõtlikkuse kohta sõna <span class="Italic">ra</span><span class="Italic CharOverride-9">ḥ</span><span class="Italic">am</span>, mis tuleneb usutavasti heebrea sõnast üsk/emakas (<span class="Italic">re</span><span class="Italic CharOverride-10">ḥ</span><span class="Italic">em</span>). Ja seega, nagu õpetlased on märkinud, on Jumala osavõtlikkus „emaüsa sarnane emaarmastus“. Tõepoolest, see on mitu korda suurem kui igasugune inimlik osavõtlikkus – isegi see, mida ema tunneb oma vastsündinu vastu.</p>
			<p class="Tekst">Jr 31:20 peab Jumal oma lepingurahvast oma „kalliks pojaks“ ja „lemmiklapseks“, vaatamata tõsiasjale, et nad hakkasid sageli Talle vastu ja kurvastasid Teda. Siiski teatab Jumal: „Mu süda igatseb teda“ (NKJV; eestikeelsetes tõlgetes „mu süda on tema pärast rahutu“) ja „ma tahan tõesti halastada tema peale“. Sõna, mida siin tõlgitakse kui „halastada“, on seesama eelnimetatud sõna, millega kirjeldatakse jumalikku osavõtlikkust (<span class="Italic">ra</span><span class="Italic CharOverride-9">ḥ</span><span class="Italic">am</span>). Pealegi saab fraasi „mu süda igatseb“ otsesõnu tõlkida „mu sisemus mühab“. Nii kirjeldatakse jumalikku emotsiooni kui midagi sügaval sisimas olevat, tähistamaks Jumala osavõtliku armastuse põhjatut sügavust oma rahva vastu. Rahva truudusetusele vaatamata külvab Jumal nad üle oma rikkaliku osavõtlikkuse ja halastusega ning teeb seda üle igasuguste mõistlike ootuste.</p>
			<p class="P-ev-Loe">Mõne jaoks meist lohutab sügavalt mõistmine, et Jumala osavõtlikkus meie suhtes sarnaneb armastava isa või ema omaga. Kuid mõnele inimesele võib see mõte raskusi valmistada, sest tema vanem või vanemad ei olnud armastavad. Millisel muul moel saab neile nähtavaks Jumala osavõtlikkus?</p>
			<p class="P-ev-Kuup-ev">Esmaspäev, 20. jaanuar</p>
			<p class="P-ev-Pealkiri">Sisikonda rebestav armastus</p>
			<p class="Tekst">Inimkonnale kaasa elava Jumala armastuse mõõtmatud sügavused avalduvad Hoosea raamatus. „Mine võta enesele hooranaine ja sohilapsed, sest maa lahkub üha hoorates Issanda järelt“ (Ho 1:2). Hiljem kirjeldab Hoosea raamatu 11. peatükk Jumala ja Tema rahva vahelist suhet, kasutades oma last armastava isa kujundit.</p>
			<p class="P-ev-Loe">Loe Ho 11:1–9. Kuidas toob nende salmide kujundlikkus elavalt esile, mismoodi Jumal oma rahvast armastab ja temast hoolib?</p>
			<p class="Tekst">Jumala armastust oma rahva vastu võrreldakse sellega, kuidas lapsevanem on hellalt kiindunud oma lapsesse. Pühakiri kujutab Jumala õrna hoolitsust oma rahva vastu väikese lapse käima õpetamisena, oma armsa lapse kätel kandmisena ning tema haigetsaamiste ja ülalpidamise eest hoolitsemisena. Pühakiri märgib ka, et Jumal „kandis“ oma rahvast nii „nagu mees, kes kannab oma poega“ (5Ms 1:31). „Armastuse ja kaastunde pärast ta lunastas nad“ ning „tõstis nad üles ja kandis neid kõigil muistseil päevil“ (Js 63:9). </p>
			<p class="Tekst">Erinevalt Jumala kõigutamatust armastusest oli Tema rahvas korduvalt truudusetu ning tõrjus Jumala lõpuks eemale, tõmbas endale kaela karistuse ja kurvastas Jumalat sügavalt. Jumal on kaastundlik, aga ei välista seejuures kunagi õiglust. (Nagu ühes hilisemas õppetükis näeme, käivad armastus ja õiglus käsikäes.)</p>
			<p class="Tekst">On miski sind kunagi nii häirinud, et sul kõhus keerab? Sedalaadi kujundit kasutatakse Jumala tunnete sügavuse kohta oma rahva pärast. Sügavaid emotsioone – nii Jumala kui ka inimeste omi – kirjeldatakse südame pahupidi pöördumisena ja kaastunde süttimisena.</p>
			<p class="Tekst">Kaastunde süttimise (<span class="Italic">kamar</span>) kujundit on kasutatud juhtumi puhul, kui kaks naist tulid Saalomoni juurde ning mõlemad väitsid, et üks ja seesama laps oli tema oma. Kui Saalomon käskis imiku pooleks lõigata (tegelikult polnud tal kavatsust lapsele viga teha), antakse selle kujundi kaudu edasi päris <span class="Italic">ema</span> tundepuhang (1Kn 3:26; võrdle 1Ms 43:30). </p>
			<p class="P-ev-Loe">Iga inimene, kes on kunagi lapsevanem olnud, teab, millest eelkirjeldatud õppetund räägib. Vanema armastust ei saa kõrvutada ühegi teise maapealse armastusega. Kuidas aitab see mõista meile suunatud Jumala armastuse tegelikkust ning millist julgustust saame ja peaksime saama sellest arusaamisest?</p>
			<p class="P-ev-Kuup-ev">Teisipäev, 21. jaanuar</p>
			<p class="P-ev-Pealkiri">Jeesuse osavõtlikkus</p>
			<p class="Tekst">Uus Testament kasutab Jumala osavõtlikkuse kirjeldamiseks samalaadseid kujundeid nagu Vana Testament. Paulus nimetab Isa „halastuse Isaks ja kõige julgustuse Jumalaks“ (2Kr 1:3). Lisaks selgitab Paulus Ef 2:4, et Jumal on „rikas halastuselt“ ja lunastab inimesed „oma suure armastuse pärast, millega ta meid on armastanud“.</p>
			<p class="Tekst">Mitmesugustes tähendamissõnades kasutab Kristus korduvalt sõnu, mis kirjeldavad sügavaid, sisikonda rebestavaid emotsioone, et tuua esile Isa osavõtlikkus (Mt 18:27; Lk 10:33; Lk 15:20). Sama väljendiga, mille abil iseloomustatakse Vanas ja Uues Testamendis jumalikku osavõtlikkust, kirjeldatakse evangeeliumides Jeesuse kaastunnet vaevatute vastu. </p>
			<p class="P-ev-Loe">Loe Mt 9:36; Mt 14:14; Mk 1:41; Mk 6:34 ja Lk 7:13. Vaata ka Mt 23:37. Kuidas heidavad need salmid valgust sellele, mismoodi liigutasid Kristust inimeste raskused?</p>
			<p class="Tekst">Evangeeliumides öeldakse ikka ja jälle, et Kristusel oli hale meel hättasattunud või abi vajavate inimeste pärast. Ta ei tundnud neile mitte üksnes kaasa, vaid ka rahuldas inimeste vajadused. </p>
			<p class="Tekst">Samuti nuttis Jeesus oma rahva pärast. Võib ette kujutada pisaraid Kristuse silmis, kui Ta vaatas üle linna: „Kui palju kordi olen ma tahtnud su lapsi koguda, otsekui kana kogub oma pesakonna tiibade alla, ent teie ei ole tahtnud!“ <br />(Mt 23:37) Näeme siin, et Kristuse kaebelaul sarnaneb väga Jumala omaga, millest on juttu kogu Vanas Testamendis. Õigupoolest märgivad paljud Piibli õpetlased, et kujundit linnust, kes kannab hoolt oma poegade eest, kasutati muistses Lähis-Idas ainult jumaluse kohta. Paljud näeva siin viidet 5Ms 32:11 kujundile linnust, kes hõljub oma poegade kohal, kaitseb neid ja laotab tiivad nende üle. </p>
			<p class="P-ev-Loe">Ei ole paremat näidet Jumala tohutust osavõtlikust armastusest kui Jeesus ise, kes ülima armastuse ilmutamiseks andis ennast meie eest. Kristus on aga midagi enamat kui Jumala täiuslik kujutis. Ta on ka inimkonna täiuslik eeskuju. Kuidas saaksime meie kujundada oma elu Kristuse elu järgi, keskenduda kaasinimeste tuntavatele vajadustele ja seega mitte lihtsalt jutlustada Jumala armastusest, vaid näidata seda käegakatsutavalt? </p>
			<p class="P-ev-Kuup-ev">Kolmapäev, 22. jaanuar </p>
			<p class="P-ev-Pealkiri">Armukade Jumal?</p>
			<p class="Tekst">Piibli Jumal on „osavõtlik Jumal“. Heebrea keeles nimetatakse Jumalat <span class="Italic">el ra</span><span class="Italic CharOverride-9">ḥ</span><span class="Italic">um </span>(5Ms 4:31). Sõna <span class="Italic">el tähendab „Jumal“ ja ra</span><span class="Italic CharOverride-9">ḥ</span><span class="Italic">um </span>on osavõtlikkust väljendava sõna <span class="Italic">ra</span><span class="Italic CharOverride-9">ḥ</span><span class="Italic">am</span> teine vorm. Ning kuigi Jumalat nimetatakse osavõtlikuks Jumalaks, nimetatakse Teda ka kiivaks Jumalaks, <span class="Italic">el qana</span><span class="Italic CharOverride-10">ʹ</span><span class="Italic">. </span>5Ms 4:24 sõnastatakse see nii: „... Issand, su Jumal, on hävitav tuli, püha vihaga Jumal [<span class="Italic">el qana</span><span class="Italic CharOverride-10">ʹ</span>].“ (vaata 5Ms 4:24; 5Ms 6:15; Jos 24:19; Na 1:2)</p>
			<p class="P-ev-Loe">1Kr 13:4 annab teada, et „armastus ei ole kade“. Kuidas saab Jumal siis olla „armukade Jumal“? Loe 2Kr 11:2 ja mõtle, mismoodi oli Jumala rahvas kogu piibliloo jooksul Tema vastu truudusetu (vaata näiteks Ps 78:58). Millist valgust heidavad need salmid jumaliku „kiivuse“ tähendusele?</p>
			<p class="Tekst">Jumala „kiivusest“ saadakse pahatihti valesti aru. Kui sa viitad kellelegi kui armukadedale mehele või naisele, siis ei mõtle sa seda ilmselt komplimendina. Paljudes keeltes on armukadedusel negatiivne varjund. Kuid Piiblis ei ole armukadedus negatiivne. See on armastava abielumehe õiglane kirglik soov, et tema naine oleks suhtes ainult temaga. </p>
			<p class="Tekst">Kuigi armukadedus võib töötada armastusele vastu (1Kr 13:4), on 2Kr 11:2 kohaselt olemas hea ja õige „kiivus“. Paulus viitab sellele kui „jumalikule kiivusele“ (2Kr 11:2). Jumala kiivus on ainult ja alati õige ning pigem võiks sellest rääkida kui Jumala kirglikust armastusest oma rahva vastu. </p>
			<p class="Tekst">Jumala kirglikkus (<span class="Italic">qana</span><span class="Italic CharOverride-10">ʹ</span>) oma rahva suhtes tuleneb Tema sügavast armastusest nende vastu. Jumal igatseb oma rahvaga ainuõiguslikku suhet; üksnes Tema on nende Jumal. Siiski kujutatakse Jumalat pahatihti põlatud armastajana, kelle armastus jääb vastuseta (vaata Ho 1.–3. ptk; Jr 2:2; Jr 3:1–12). Niisiis ei ole Jumala „kiivus“ ehk „kirglikkus“ kunagi põhjendamatu, vaid selle kutsuvad alati esile truudusetud ja kurjad inimesed. Jumala kiivusel (ehk „kirglikul armastusel“) puudub inimliku armukadeduse negatiivne varjund. See ei ole kunagi kade, vaid alati õige ja õiglane kirglik soov ainulise suhte järele oma rahvaga ja nende heaks.</p>
			<p class="P-ev-Loe">Kuidas õpime peegeldama kaasinimestele samalaadset head „kiivust“, mida Jumal osutab meile?</p>
			<p class="P-ev-Kuup-ev">Neljapäev, 23. jaanuar</p>
			<p class="P-ev-Pealkiri">Osavõtlik ja andunud</p>
			<p class="Tekst">Piibli Jumal on osavõtlik ja andunud ning neid jumalikke emotsioone näeme suurepäraselt Jeesuses Kristuses. Jumal on kaastundlik (võrdle Js 63:9; Hb 4:15), Teda puudutavad sügavalt Tema rahva mured (Km 10:16; Lk 19:41), Ta on valmis kuulama, vastama ja lohutama (Js 49:10, 15; Mt 9:36; Mt 14:14).</p>
			<p class="P-ev-Loe">Loe 1Kr 13:4–8. Mismoodi kutsub see piiblitekst meid üles peegeldama oma suhetes kaasinimestega Jumala osavõtlikkust ja hämmastavat armastust?</p>
			<p class="Tekst">Igatseme suhelda inimestega, kelles avaldub 1Kr 13:4–8 kirjeldatud armastus. Aga kui sageli püüame meie saada kaasinimeste jaoks kellekski selliseks? Me ei saa muuta ennast pikameelseks ja leebeks; me ei saa võtta endast välja kadedust, enesekesksust, näotust ega omakasupüüdlikkust. Me ei saa koguda endasse armastust, mis „lepib kõigega, usub kõike, loodab kõike, talub kõike“ ja „ei hääbu kunagi“ (1Kr 13:7, 8). Sellist armastust saame oma elus välja näidata üksnes Püha Vaimu viljana. Ja tänu Jumalale, et Püha Vaim valab Jumala armastuse nende südamesse, kes on usu kaudu Kristuses Jeesuses (Rm 5:5).</p>
			<p class="Tekst">Millistel praktilistel viisidel saame tänu Jumala armule ja Püha Vaimu väele vastata Jumala sügavalt emotsionaalsele, aga alati täiuslikult õigele ja mõistlikule armastusele? Kuidas saame seda armastust peegeldada? Esiteks, ainus sobiv vastus on kummardada Jumalat, kes on armastus. Teiseks, me peaksime vastama Jumala armastusele sellega, et näitame kaasinimeste suhtes agaralt üles osavõtlikkust ja heasoovlikku armastust. Kristlik usk ei peaks lohutama üksnes meid, vaid peaks meid innustama ka teisi lohutama. Lõpuks peame endale aru andma, et meie ei saa oma südant muuta, vaid Jumal üksi saab.</p>
			<p class="Tekst">Niisiis palugem Jumalal anda meile uus süda – puhas ja puhastatud armastus Tema ja kaasinimeste vastu, mis tõstab esile hea ja eemaldab sisimad aganad.</p>
			<p class="Tekst">Olgu meie palve: „Issand kasvatagu teie [meie] armastust ja tehku see rohkeks üksteise ja kõikide vastu... et kinnitada teie [meie] südameid olema pühaduses laitmatud Jumala ja meie Isa palge ees, kui meie Issand Jeesus tuleb kõigi oma pühadega“ (1Ts 3:12, 13).</p>
			<p class="P-ev-Loe">Miks on suremine egole ja isekusele ning meie loomuliku südame rikutusele ainus viis, kuidas sellist armastust ilmutada? Milliseid valikuid langetada selleks, et suuta egole surra?</p>
			<p class="P-ev-Kuup-ev">Reede, 24. jaanuar</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Mõtteid Õndsakskiitmise mäelt“ peatükki „Õndsakskiitmised“, lk 6–44. </p>
			<p class="Tekst">„Kõik, kes tajuvad oma sügavat hingevaesust, kes tunnevad, et neis endis pole midagi head, võivad Jeesusele vaadates leida õigekssaamise ja jõu. Tema ütleb. „Tulge minu juurde kõik, kes olete vaevatud ja koormatud“ (Mt 11:28). Ta pakub sulle sinu vaesuse asemele Tema armu rikkusi. Me ei vääri Jumala armastust, aga Kristus, meie käendaja, on väärt ning on vägagi suuteline päästma kõik, kes Tema juurde tulevad. Ükskõik milline on olnud su minevikukogemus, kuitahes heidutavad on su käesolevad olukorrad – kui sa tuled Jeesuse juurde nii, nagu oled, nõrk, abitu ja ahastuses, tuleb meie kaastundlik Päästja sulle vägagi vastu, põimib su ümber oma armastavad käed ja katab sind Tema õiguse kuuega. Ta esitleb meid Isale Tema [Kristuse] iseloomu valgesse rüüsse rõivastatuna. Ta palub meie pärast Isa, öeldes: Mina olen astunud patuse asemele. Ära vaata seda eksinud last, vaid vaata mind. Kui Saatan veenab häälekalt meie vastu, süüdistab meid patus ja väidab, et oleme tema saak, siis Kristuse veri veenab palju suurema väega.“ – Ellen G. White, „Mõtteid Õndsakskiitmise mäelt“, orig lk 8, 9. </p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Vaata, mismoodi kirjeldati äsjaloetud katkendis seda, kuidas meid esitletakse Isale Jeesuse tõttu. „Ta esitleb meid Isale Tema [Kristuse] iseloomu valgesse rüüsse rõivastatuna.“ Võime oma vigade ja puudulikkuse tõttu aeg-ajalt araks muutuda ning tihti ei pruugi me peegeldada kaasinimestele sedalaadi armastust, mida Isa meisse valab. Miks peame siiski tulema alati tagasi imelise sõnumi juurde, et Isa võtab meid vastu, sest Jeesus „esitleb meid Isale Tema [Kristuse] valgesse rüüsse rõivastatuna“?</p>
			<p class="Küsimused-Aruteluks"><span class="P-ev-Loe">2</span>. Kujutle, kuidas võis ennast tunda õige ema neist kahest naisest, kes tulid Saalomoni juurde ja väitsid, et seesama laps oli just tema oma. Mõtle veel keelele, millega 1Kn 3:26 kirjeldatakse tundeid. Kuidas aitab see mõista samalaadi keelekasutust Ho 11:8, kus iseloomustatakse Jumala tundeid oma rahva vastu?</p>
			<p class="Küsimused-Aruteluks"><span class="P-ev-Loe">3</span>. Oleme evangeeliumeis näinud, et Jeesuse meel läks inimeste vajaduste pärast tihtilugu haledaks. Ja mida Ta tegi? Ta tegutses nii, et inimese vajadus sai rahuldatud. Mida praktilist saad teha selleks, et saaksid üksikisikuna (või õppetükiklassiga koos) rahuldada lohutuse otsijate vajadusi?</p>
			<p class="Lugu-Pealkiri">Purjus mehe rünnak</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">Ü</span>ks purjus mees kõnetas 21aastast naismisjonäri liinibussis ning püüdis teda kallistada ja musitada. Kui naine tema püüetele vastupanu osutas, vaatasid teised reisijad kõrvale, kuni üks eakas naine hüüdis midagi bussi&#173;juhile. Buss peatus ning eaka naise juhatusel saatis osa reisijaid mehe bussist välja. Naine kummardus nuuksuva misjonäri kohale, patsutas ta käsivart ja ütles midagi, millest misjonär aru ei saanud.</p>
			<p class="Tekst">See oli luupainaja, millega Joanne (Park) Kim näis Mongoolias silmitsi seisvat pea igal nädalal. Oli 1990ndate aastate algupool ning tema oli ainus ameeriklanna, kes tegutses ühe esimese seitsmenda päeva adventistist misjonärina vaesunud, kommunismijärgses Mongoolias. </p>
			<p class="Tekst">Kord pidas üks purjus naaber Joanne’i korterit enda omaks. Ta lõi oma terasninaga saabastega Joanne’i korteri õhukese puidust ukse eest ja hakkas naist lööma. Joanne haaras luua ja võitles kiljudes vastu. Võitlus oli väga ebavõrdne, kuni Joanne kolkis luuaga vastu lage. Tema kaasmisjonärid, ameeriklastest abielupaar, kuulsid seda ülakorrusel asuvas korteris ja ruttasid teda päästma.</p>
			<p class="Tekst">Viimane piisk Joanne’i karikasse oli see, kui ta ootas koos kaasmisjonäriga Mongoolia pealinna Ulaanbaatari äärelinnas bussipeatuses. Üks ema oli kutsunud nad oma lapse esimeste juuste lõikamise juurde, mida peeti Mongoolias suureks pidupäevaks. Joanne’ile oli antud juhis oodata bussipeatuses, sest ta poleks ise kuidagi suutnud leida tähistamata tänavatel geri kodu; niisiis istus ta koos teise misjonäriga äärekivil ja ootas ema tulekut.</p>
			<p class="Tekst">Siis püüdsid neli purjus meest, kes nende lähedal istusid, Joanne’i kallistada ja musitada. Joanne ja teine misjonär läksid eemale, aga mehed järgnesid neile. Kogu bussipeatuses olev rahvas vaatas mujale. Mehed tirisid naise kõrvalisele alleele. Joanne kiljus, põtkis jalgadega ja rabeles, aga ta ei saanud nelja mehe vastu. Siis lükkasid mehed naise pikali. Joanne mõtles, et nüüd on lõpp.</p>
			<p class="Tekst">Järsku meeste näod kahvatusid. Nad keerasid selja ja jooksid minema.</p>
			<p class="Tekst">Joanne vaatas ringi, et näha, kes oli teda päästma tulnud. Kedagi polnud näha. Samal hetkel teadis Joanne, et mehed pidid olema näinud inglit.</p>
			<p class="Lugu-Autor">See misjonilugu kirjeldas ameeriklannast misjonäri Joanne (Park) Kimi elu, kes aitas alustada seitsmenda päeva adventistide tööd kommunismijärgses Mongoolias ning kes seal jätkuvalt misjonärina töötab. Sinagi saad misjonitööst osa võtta selle veerandaasta kolmeteistkümnenda annetuse kaudu. Osa sellest annetusest aitab avada vaba aja keskuse, kus Mongoolia pealinna Ulaanbaatari lapsed saaksid kasvada vaimulikult, vaimselt, sotsiaalselt ja füüsiliselt. Joanne’ist saad lisaks lugeda järgmisel nädalal. </p>
			<p class="N-dal-Kuup-ev">5. õppetükk: 25.–31. jaanuar</p>
			<p class="N-dal-Pealkiri">Armastava Jumala viha</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Ps 78; Jn 4:1–4; Mt 10:8; Mt 21:12, 13; Jr 51:24, 25; Rm 12:17–21.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Aga tema on armuline: ta lepitab pahateod ega tule hävitama, vaid võtab sagedasti tagasi oma viha ega lase kogu oma vihaleeki tõusta“ (Ps 78:38).</p>
			<p class="Tekst">Kuigi Jumala osavõtlikkus teeb alati rõõmu, peab nii mõnigi häirivaks mõtet Tema vihast. Kui Jumal on armastus, siis ei peaks Ta nende meelest iialgi vihane olema. Selline ettekujutus on aga vale. Jumala viha tuleneb otseselt Tema armastusest.</p>
			<p class="Tekst">Mõni väidab, et Vana Testamendi Jumal on vihane Jumal ja Uue Testamendi Jumal on armastav Jumal. Aga on ainult üks Jumal ning Ta ilmneb mõlemas Testamendis ühesugusena. Jumalat, kes on armastus, vihastab kurjus – aga just <span class="Italic">sellepärast</span>, et Ta on armastus. Jeesus väljendas kurjuse vastu tulist viha ja Uus Testament räägib mitmel korral Jumala õiglasest ning asjakohasest vihast.</p>
			<p class="Tekst">Jumala viha on alati Tema õige ja armastav vastus kurjusele ja ebaõiglusele. Jumalik viha on õiglane nördimus, mida ajendab täiuslik headus ja armastus, ning see taotleb kogu loodu heaolu. Jumala viha on lihtsalt armastuse sobilik vastus kurjusele ja ebaõiglusele. Järelikult, kurjus kutsub esile Jumala kirgliku tegevuse selle ohvrite heaks ja toimepanijate vastu. Niisiis on jumalik viha veel üks jumaliku armastuse väljendus.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 1. veebruariks.</span></p>
			<p class="P-ev-Kuup-ev">Pühapäev, 26. jaanuar</p>
			<p class="P-ev-Pealkiri">Kurjus paneb kurvastama</p>
			<p class="Tekst">Piibli Jumal armastab õiglust ja vihkab kurjust. Patt ja kurjus kutsuvad Temas esile kirgliku raevu, mis avaldub allasurutuid ja ahistatuid esindades ning ka juhtudel, kui keegi läheb kurjuses iseenda vastu. Jumal vihkab kurja, sest kurjus teeb alati Tema loodutele kahju, isegi siis, kui kahjustatakse iseennast. Piibli&#173;lugudes äratab Jumala viha ikka see, mida piibliteadlased nimetavad mässutsükliks. See tsükkel on niisugune: </p>
			<p class="Tekst ParaOverride-5">rahvas hakkab Jumalale vastu ja teeb kurja, mõnikord koguni kohutavaid julmusi, näiteks ohverdatakse lapsi ja tehakse Jumala silme all muid jälkusi;</p>
			<p class="Tekst ParaOverride-5">Jumal tõmbub tagasi, vastavalt rahva otsustele;</p>
			<p class="Tekst ParaOverride-5">rahvast rõhuvad võõrrahvad;</p>
			<p class="Tekst ParaOverride-5">rahvas kisendab Jumala poole päästmise pärast;</p>
			<p class="Tekst ParaOverride-5">Jumal vabastab rahva armulikult;</p>
			<p class="Tekst ParaOverride-5">rahvas hakkab jälle Jumalale vastu, pahatihti veel räigemalt kui varem.</p>
			<p class="Tekst">Jumal, kes seisab silmitsi sellise kohutava kurjuse ja truudusetuse tsükliga, vastab korduvalt inimese truudusetusele lõppematu ustavusega, pikameelse kannatlikkusega, hämmastava armuga ja sügava kaastundega. </p>
			<p class="P-ev-Loe">Loe Ps 78. Kuidas kirjeldab see piiblitekst Jumala vastust Tema rahva korduvatele vastuhakkudele?</p>
			<p class="Tekst">Piibel räägib sellest, et armastus ja õiglus on omavahel põimunud. Jumalik viha on armastuse õige vastus kurjusele, sest kurjus teeb alati kahju kellelegi, keda Jumal armastab. Pühakirjas ei ole ühtki juhtumit, mispuhul Jumal oleks meelevaldselt või ebaõiglaselt vihane.</p>
			<p class="Tekst">Ja kuigi Jumala rahvas pööras Talle korduvalt selja ning salgas Teda, oli Jumal mitme sajandi jooksul nende vastu jätkuvalt osavõtlik, üle igasuguste mõistlike ootuste (Ne 9:7–33). Nii tuli esile Tema pikameelse kaastunde ja halastava armastuse mõõtmatu sügavus. Tõsi, Ps 78:38 sõnade kohaselt on Jumal „armuline: ta lepitab pahateod ega tule hävitama, vaid võtab sagedasti tagasi oma viha ega lase kogu oma vihaleeki tõusta“.</p>
			<p class="P-ev-Loe">Kindlasti on sind vihastanud kaasinimeste tehtud kurjus. Kuidas aitab see tunne sul paremini aru saada Jumala raevust kurjuse vastu?</p>
			<p class="P-ev-Kuup-ev">Esmaspäev, 27. jaanuar</p>
			<p class="P-ev-Pealkiri">Jumal vihastab aeglaselt</p>
			<p class="Tekst">Jumal saab kurjuse peale vihaseks sellepärast, et Ta on armastus. Jumal on nii kaastundlik ja halastav, et üks prohvet Piiblis isegi pahandas Jumala peale Tema liigse halastuse pärast!</p>
			<p class="P-ev-Loe">Mõtle Joona loole Jn 4:1–4 ja mõtiskle, kuidas käitus Joona, kui Jumal oli niinevelaste suhtes osavõtlik ja andestav. Mida räägib see meile Joonast ja mida Jumalast? (Vaata ka Mt 10:8.) </p>
			<p class="Tekst">Joona reaktsioon Jumala halastusele näitab ilmekalt kaht peamist tõsiasja. Esiteks teeb see avalikuks Joona südamekanguse. Joona vihkas assüürlasi nii väga selle pärast, mida nad olid iisraellastele teinud, et ta ei soovinud näha Jumalat neile mingisugust halastust osutamas.</p>
			<p class="Tekst">Milline õppetund meile! Peame hoolsalt valvama, et meis poleks – kui tahes arusaadaval põhjusel – sama suhtumist. Kõigist inimestest peaksid just need, kes on Jumala armu vastu võtnud, tajuma, kui teenimatu on arm, ning olema valmis ilmutama sama armu kaasinimestele.</p>
			<p class="Tekst">Teiseks rõhutab Joona käitumine tõsiasja, kui oluline koht on Jumala iseloomus Tema kaastundel ja halastusel. Joona teadis täpselt, kui „armuline ja halastaja [on] Jumal“ ning kui „pika meelega ja rikas heldusest“ (Jn 4:2). Joona jaoks oli Jumala halastus niivõrd tuttav, et ta teadis, et Issand leebub ega karista Niinevet. Jumal kohtleb õiglaselt <span class="Italic">ja </span>halastavalt kõiki rahvaid ja riike. </p>
			<p class="Tekst">Väljendit, mida heebrea keelest tõlgitakse kui „pika meelega“ ehk „aeglane vihastama“, võib sõna-sõnalt tõlkida kui „pika ninaga“. Heebrea kõnekäänd seostas viha ninaga ja nina pikkus kujutas piltlikult, kui kaua võttis kellelgi aega vihaseks saamine.</p>
			<p class="Tekst">Seega tähendab vihje Jumalale kui „pikale ninale“, et Jumal vihastab aeglaselt ja on pikameelne. Inimestel ei kulu vihastamiseks kuigi palju aega, kuid Jumal on äärmiselt pikameelne ja kannatlik ning annab oma vabast tahtest külluslikult armu, ometi ilma, et Ta õigustaks pattu või pigistaks ebaõigluse ees silmad kinni. Vastupidi, Jumal ise lunastas inimesed ristil patust ja kurjusest, et Ta saaks olla õiglane ning mõista samas õigeks need, kes Temasse usuvad (Rm 3:25, 26).</p>
			<p class="P-ev-Loe">Kas on olnud hetki, mil sa pole suutnud olla halastav ega armuline sulle kurja teinud inimese vastu? Kuidas pidada paremini meeles seda, mida Jumal on sinu heaks teinud, nii et sa muutuksid kaasinimeste vastu halastavamaks, vastusena sellele rikkalikule halastusele, mida Jumal on sulle osutanud? Ning kuidas näidata üles halastust ja armu ilma, et annaksime õiguse patule, väärkohtlemisele ja rõhumisele?</p>
			<p class="P-ev-Kuup-ev">Teisipäev, 28. jaanuar</p>
			<p class="P-ev-Pealkiri">Õiglane pahameel</p>
			<p class="Tekst">Kuigi vihal on palju sobimatuid vorme, õpetab Piibel, et on olemas „õiglane pahameel“.</p>
			<p class="Tekst">Kujutle ema, kes jälgib mänguväljakul mängivat kolmeaastast tütart ja näeb, kuidas äkki ründab tütart keegi mees. Kas ema ei peaks vihastama? Muidugi peaks. Viha on sellises olukorras armastusele kohane vastus. See näide aitab meil mõista Jumala „õiglast pahameelt“.</p>
			<p class="P-ev-Loe">Loe Mt 21:12, 13 ja Jh 2:14, 15. Mida räägib meile Jumala vihast kurjuse vastu Jeesuse reageering sellele, kuidas templit oli hakatud kasutama? </p>
			<p class="Tekst">Sellistel puhkudel avaldus Jeesuse õiglase pahameele „jumalik ind“ nende vastu, kelle meelest oli Jumala tempel labane paik ja kes olid muutnud selle „röövlikoopaks“, et lesknaiste, vaeslaste ja vaeste arvelt kasu lõigata (Mt 21:13; võrdle Jh 2:16). Templit ja teenistust, mis oli mõeldud kujutama Jumala halastavat andestust ja patuste puhastamist, kasutati hoopis kõige kaitsetumate tüssamiseks ja rõhumiseks. Kas Jeesus ei oleks pidanud vihastama sellise jälkuse peale?</p>
			<p class="Tekst">Mk 10:13, 14 ja Mk 3:4, 5 on veel mõni näide Jeesuse õiglasest pahameelest. Kui inimesed tõid lapsukesi Tema juurde ja „jüngrid sõitlesid toojaid“, siis Jeesus „sai pahaseks“ – otseses tähenduses „oli nördinud“. Ta ütles jüngritele: „Laske lapsed minu juurde tulla.“ (Mk 10:13, 14)</p>
			<p class="Tekst">Või kui variserid varitsesid Jeesust, et Teda hingamispäeval tervistamise pärast üleastumises süüdistada, küsis Jeesus neilt: „Kas hingamispäeval tohib teha head või halba, hinge päästa või tappa?“ (Mk 3:4). Ta vaatas „neid vihaga“ ja tundis „meelehärmi nende südamekanguse pärast“ ning asus vigast tervendama (Mk 3:5). Siin seostatakse Kristuse viha meelehärmiga inimeste kanguse pärast. See on samasugune armastusest tulenev õiglane viha nagu Vanas <br />Testamendis Jumalale omistatud armastuse õiglane viha. Kuidas saakski armastus lasta end kurjusest mitte häirida; eriti siis, kui kurjus teeb haiget neile, kellele armastus on suunatud?</p>
			<p class="P-ev-Loe">Kuidas vaadata ette, et me ei püüaks „õiglase viha“ sildi all õigustada isekat viha? Miks on seda väga kerge teha ja kuidas kaitsta ennast sellise osava lõksu eest?</p>
			<p class="P-ev-Kuup-ev">Kolmapäev, 29. jaanuar </p>
			<p class="P-ev-Pealkiri">Jumal ei too meelsasti kannatusi</p>
			<p class="Tekst">Kogu Piibli kestel seisab Jumal kirglikult vaevatute ja rõhutute eest ning tunneb õiglast pahameelt kimbutajate ja rõhujate vastu. Kui kurjust poleks, ei oleks Jumala viha. Tema viha on üksnes ja alati suunatud selle vastu, mis Tema loodut kahjustab. </p>
			<p class="Tekst">Nutulauludes on kirjutatud (3:32, 33), et Jumal ei too kannatusi meelsasti (otsetõlkes – Jumal ei „kurvasta inimlapsi mitte südamest“). Ta ei taha kurjuse tegijaile kohtuotsust kuulutada, aga armastus nõuab lõpuks õiglust.</p>
			<p class="Tekst">Selle tõe näiteks on tõsiasi, kui pikalt andis Jumal oma rahvale andeks ning pakkus korduvalt võimalusi kahetseda ja Temaga ära leppida. Ikka ja jälle pöördus Jumal prohvetite kaudu oma rahva poole, aga nemad keeldusid kuulamast (vaata Jr 35:14–17; Ps 81:12–15). </p>
			<p class="P-ev-Loe">Loe Esr 5:12 ja võrdle seda Jr 51:24, 25, 44ga. Kuidas selgitab see kohtuotsust, mis tabas Jeruusalemma babüloonlaste käe läbi? (Vaata ka <br />2Aj 36:16.)</p>
			<p class="Tekst">Esra raamatu 5. peatüki sõnade kohaselt tõmbus Jumal lõpuks tagasi. Pärast seda, kui rahvas visalt ja kahetsemata kutsus esile Jumala viha, „andis“ Ta nad „kaldealaste Nebukadnetsari, Paabeli kuninga kätte“ (Esr 5:12). Aga Jumal tegi nii alles pärast seda, kui „enam ei olnud abi“ (2Aj 36:16), ning hiljem mõistis Jumal Babüloonia üle kohut Juuda liigse laastamise pärast (Jr 51:24, 25, 44, võrdle <br />Sk 1:15). Paljusid muid kohtuotsuseid, mida Pühakiri nimetab Jumala saadetuks, selgitatakse juhtumitena, kus Jumal „annab“ rahva nende vaenlaste kätte <br />(Km 2:13, 14; Ps 106:41, 42) rahva otsuse põhjal hüljata Issand ja teenida teiste rahvaste „jumalaid“ (Km 10:6–16; 5Ms 29:23–25). Jumala viha kurjuse vastu, mis päädib kogu kurjuse väljajuurimisega – üks kord ja alatiseks –, tuleneb Tema armastusest kõikide vastu ja Tema soovist taastada viimaks headus universumis, millel on oma osa patu, vastuhaku ja kurjuse küsimuses tervikuna. </p>
			<p class="P-ev-Loe"> Kuidas mõjutab sinu arusaama jumalikust vihast ja raevust tõsiasi, et Jumal ei taha mitte kedagi karistada? Kui Jumal on aeglane vihastama, eks siis peaksime meiegi olema kannatlikumad ja pikameelsemad enda ümber olijate suhtes? Kuidas seda teha, kaitstes samas ülekohtu ohvreid ja hoolitsedes nende eest?</p>
			<p class="P-ev-Kuup-ev">Neljapäev, 30. jaanuar</p>
			<p class="P-ev-Pealkiri">Näita üles osavõtlikkust</p>
			<p class="Tekst">Kuigi jumalik viha on „kohutav“, pole see mingil juhul ebamoraalne või armastuseta. Vastupidi, Vanas ja Uues Testamendis on Jumal kurjuse peale vihane just armastuse pärast. Jumalik viha on kohutav kurjuse salakavala loomuse pärast, mis vastandub Jumala puhta headuse ja iluga.</p>
			<p class="Tekst">Niisiis on armastus Jumala olemus; viha ei ole seda. Kui ei ole kurjust ja ebaõiglust, siis ei ole viha. Lõpuks on Jumala kõige armurikkam tegu see, et Ta juurib universumist välja kurjuse ning eemaldab niimoodi ühtlasi mõjusalt viha ja raevu. Ta teeb nii sellepärast, et ebaõiglust ega kurjust ei oleks enam mitte kunagi. Jääb vaid igavik õnnes ja õigluses ning täiuslik armastussuhe. Jumalikku viha ei ole enam kunagi, sest selle järele ei ole enam iial vajadust. Milline imeline mõte!</p>
			<p class="P-ev-Loe">Mõni muretseb, et jumalikku viha võidakse tahtmatult kasutada inimliku kättemaksu õigustamiseks. Loe 5Ms 32:35; Õp 20:22; Õp 24:29; <br />Rm 12:17–21 ja Hb 10:30. Kuidas kaitsevad need piiblitekstid inimliku kättemaksu eest? </p>
			<p class="Tekst">Pühakirja põhjal on Jumalal õigus kohut mõista ja Tema karistus käib alati koos täiusliku õiglusega. Vana ja Uus Testament mõlemad jätavad kättemaksu selgesõnaliselt Jumala osaks. Nagu Paulus kirjutab Rm 12:19: „Ärge makske ise kätte, armsad, vaid andke maad Jumala vihale, sest on kirjutatud: „Minu päralt on kättemaks, mina tasun kätte“ – nii ütleb Issand“ (tsiteeritud on 5Ms 32:35).<br />Kuigi Jumal karistab lõpuks ülekohut ja kurjust, on Ta valmistanud tee kõigi jaoks, kes Temasse usuvad. Tõesti, Jeesus on see, „kes meid tõmbab välja tulevasest vihast“ (1Ts 1:10; võrdle Rm 5:8, 9). See on kooskõlas Jumala plaaniga: „Sest Jumal ei ole meid asetanud viha alla, vaid pääste saamiseks meie Issanda Jeesuse Kristuse läbi“ (1Ts 5:9). Jumalik viha ei muutu kehtetuks, kuid need, kel on usku Jeesusesse, vabastatakse sellest vihast Kristuse pärast. </p>
			<p class="P-ev-Loe">Mil moel on Kristuse lepitustöö rahuldanud õigluse ning päästnud meid samas vihast? Kui palju halastavam peaksid olema kaasinimeste suhtes, kuna mõistad, et sinu eest on su puudustele vaatamata niivõrd hoolitsetud?</p>
			<p class="P-ev-Kuup-ev">Reede, 31. jaanuar</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Patriarhid ja prohvetid“ peatükki „Ebajumalateenistus Siinai jalamil“, orig lk 315–330.</p>
			<p class="Tekst">Kuldvasika patu kontekstis kirjutas Ellen G. White: „Iisraellased olid süüdi oma Kuninga reetmises; Kuningas oli neid rikkalikult õnnistanud ja nad olid vabatahtlikult tõotanud alluda Tema autoriteedile. Selleks, et jumalik valitsus püsiks jõus, tuli reetureid õiglaselt karistada. Kuid siingi ilmnes Jumala halastus. Säilitades ühtaegu käsu kehtivuse, pakkus Ta kõigile valikuvabadust ja võimalust kahetseda. Hukati ainult need, kes jätkasid kangekaelselt vastuhakku.</p>
			<p class="Tekst">Tehtud pattu tuli tingimata karistada ka ümberkaudsete rahvaste pärast. Mooses kui Jumala tööriist pidi ajaloo aruandeisse üles märkima selle üleastumise pühaliku ja avaliku hukkamõistu – tunnistusena tõsiasjast, et Jumal ei leppinud ebajumalateenistusega, vaid laskis süüdlastel karistust kanda. Pärast sedagi sündmust pidid iisraellased hukka mõistma ümberkaudsete hõimude ebajumalateenistuse, kuid võis juhtuda, et nende vaenlased esitasid vastusüüdistusena väite, et rahvas, kes pidas Jehoovat Jumalaks, oli Hoorebi mäe juures samuti vasika teinud ja seda kummardanud. Ehkki iisraellastel tuli siis häbiga tunnistada toimunut, võisid nad ometi rääkida üleastujate kohutavast saatusest ja kinnitada, et nende pattu ei kiidetud heaks ega vabandatud.</p>
			<p class="Tekst">Patu nuhtlemist nõudsid niihästi armastus kui õiglus... Jumala arm lubas kannatada tuhandeil, et vältida nuhtluste langemist miljonitele. Selleks, et paljusid päästa, tuli karistada mõningaid.“ – Ellen G. White, „Patriarhid ja prohvetid“, orig lk 324, 325.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Miks on nii paljud inimesed sinu meelest hädas jumaliku viha mõismisega? Mis aitab sinul seda mõista?</p>
			<p class="Küsimused-Aruteluks"><span class="P-ev-Loe">2</span>. Millised probleemid tekivad alati siis, kui inimesed püüavad kätte maksta, aga mida ei tekita kunagi Jumala kättemaks? </p>
			<p class="Küsimused-Aruteluks"><span class="P-ev-Loe">3</span>. Kuidas oli Jumala karistus Iisraelile pärast kuldvasika mässu ühtlasi näide Jumala halastusest? Millised näited Piiblis osutavad veel sellele, et isegi Jumala karistus on armastuse tegu? </p>
			<p class="Küsimused-Aruteluks"><span class="P-ev-Loe">4</span>. Kui tähtis on meie jaoks hoiduda teisi hukka mõistmast, kuigi saame aru, et Jumal on kurjuse peale õiglaselt pahane ja mõistab kohut täiuslikus õiguses? Arutlege selle üle eelkõige 1Kr 4:5 valgel.</p>
			<p class="Lugu-Pealkiri">„Kas tahad, et Saatan võidaks?“ </p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">A</span>meerika misjonär Joanne (Park) Kim lukustas ennast oma korterisse pärast seda, kui neli purjus Mongoolia meest olid teda rünnanud. Ta oli haiget saanud, hirmunud ja nuttis. Ta tahtis minna tagasi koju Ameerika Ühendriikidesse.</p>
			<p class="Tekst">Kahe päeva pärast tuli teine misjonär teda vaatama. Joanne mõtles, et misjonär tuleb teda julgustama, aga mees hoopis noomis teda. „Tõsiselt, Joanne, kas sa tulid kogu pika tee siia selleks, et oma riidekapile tunnistust anda?“ küsis ta. „Kas tahad, et Saatan võidaks?“</p>
			<p class="Tekst">Just seda oli Joanne’il vaja kuulda. Kui misjonär oleks teda lohutanud, oleks ta tõenäoliselt uppunud oma õnnetusse, löönud käega ja läinud koju. Aga nüüd mõtles ta selle peale, miks ta oli Mongooliasse tulnud. Esialgu oli ta kavatsenud minna Usbekistani ning seepärast oli ta alustanud vene keele õppimist, mille juurde käis kirillitsa tähestik. Kui see plaan oli läbi kukkunud, oli ta jõudnud Mongooliasse, kus oli samuti kasutusel kirillitsa tähestik, aga ta ei mõistnud sõnagi mongoolia keelt. Paaril esimesel kuul oli ta püüdnud seda edutult õppida. Ilma keelt oskamata oli tal raske tunnistust anda. Ilma keelt oskamata ei olnud tal võimalik abi paluda või enda eest kosta, kui purjus mehed teda peaaegu igal nädalal ründasid. Asja muutis keerulisemaks see, et päritolult oli ta korealane, ning inimesed eeldasid, et ta oli mongoollane ja rääkis mongoolia keelt.</p>
			<p class="Tekst">Joanne tahtis ikkagi rääkida Mongoolias Jeesuse armastusest, aga pärast korduvaid purjus meeste rünnakuid ei tundnud ta, et tal oleks armastust, mida jagada.</p>
			<p class="Tekst">„Issand,“ palvetas ta, „kui Sinul on tõsi taga, et ma pean siin olema, siis päästa mind sellest jamast. Sa pead mind kaitsma või andma mulle võimaluse nende olukordadega toime tulla või vabastama mind nendest purjus meestest.“</p>
			<p class="Tekst">Ta otsustas Mongooliasse jääda ja oodata, mida Jumal teeb.</p>
			<p class="Tekst">Purjus meeste rünnakud ei lakanud. Aga Jumal andis Joanne’ile vahendi enda kaitsmiseks. Vaid kolme kuuga õppis ta mongoolia keelt ladusalt rääkima. See oli ime. Joanne oli võimeline pidama mongoolia keeles piiblitunde ja ta sai enda eest seista ning abi paluda, kui teda rünnati. Aga ta ei suutnud armastada nagu Jeesus. Rünnakute valu tungis väga sügavale.</p>
			<p class="Lugu-Autor _idGenParaOverride-1">See misjonilugu kirjeldas ameeriklannast misjonäri Joanne (Park) Kimi elu, kes aitas alustada seitsmenda päeva adventistide tööd kommunismijärgses Mongoolias ning kes seal jätkuvalt misjonärina töötab. Sinagi saad misjonitööst osa võtta selle veerandaasta kolmeteistkümnenda annetuse kaudu. Osa sellest annetusest aitab avada vaba aja keskuse, kus Mongoolia pealinna Ulaanbaatari lapsed saaksid kasvada vaimulikult, vaimselt, sotsiaalselt ja füüsiliselt. Joanne’ist saad lisaks lugeda järgmisel nädalal. </p>
			<p class="N-dal-Kuup-ev">6. õppetükk: 1.–7. veebruar </p>
			<p class="N-dal-Pealkiri">Jumal armastab õiglust</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Ps 33:5; Ps 85:11; 5Ms 32:4; Jk 1:17; Tt 1:2; <br />2Ms 32;14; Mt 5:43–48.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Vaid kes kiitleb, kiidelgu sellest, et ta on arukas ja tunneb mind, et mina olen Issand, kes teeb head, õigust ja õiglust maal. Sest seesugused asjad on mu meele järgi, ütleb Issand“ (Jr 9:23). </p>
			<p class="Tekst">Vähe sellest, et muistse Lähis-Ida rahvaste „jumalad“ olid tujukad, ebamoraalsed ja ettearvamatud, käskisid nad teha kohutavaid julmusi, näiteks tuua ohvriks lapsi. Ja isegi siis ei saanud paganlikud rahvasummad nende poolehoiule loota ega julgenud oma hõimujumalusi pahandada.</p>
			<p class="Tekst">5Ms 32:17 sõnade kohaselt olid selliste „jumalate“ taga deemonid, kurjad vaimud (vaata ka 1Kr 10:20, 21). Ja nende kummardamise vormid lõid soodsa pinnase inimeste ärakasutamiseks, mis jättis nad suurde vaimulikku ja kõlbelisse pimedusse.</p>
			<p class="Tekst">Piibli Jumal erines sellistest deemonlikest jõududest täielikult. Jahve on ideaalselt hea ja Tema iseloom muutumatu. Üksnes Jumala kindla headuse tõttu saab meil üldse olla lootus nüüd ja igavesti.</p>
			<p class="Tekst">Muistse maailma väärjumalatest ja samuti tänapäeva „jumalatest“ teravalt eristuv Jahve on kurjuse, kannatuste, ülekohtu ja rõhumise pärast sügavalt mures. Ta mõistab selle pidevalt ja üheselt hukka ning, veel tähtsam, hävitab ühel päeval kõik selle. </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 8. veebruariks.</span></p>
			<p class="P-ev-Kuup-ev">Pühapäev, 2. veebruar </p>
			<p class="P-ev-Pealkiri">Armastus ja õiglus</p>
			<p class="Tekst">Kogu Pühakirjas käivad armastus ja õiglus käsikäes. Tõeline armastus nõuab õiglust ning tõelist õiglust saab rakendada ja jagada ainult armastuses. Me pole harjunud mõtlema neist kahest mõistest koos, aga põhjus on vaid selles, et inimkond on nii armastust kui ka õiglust suuresti moonutanud.</p>
			<p class="P-ev-Loe">Loe Ps 33:5; Js 61:8; Jr 9:23; Ps 85:11 ja Ps 89:15. Kuidas heidavad need tekstid valgust Jumala murele õigluse pärast?</p>
			<p class="P-ev-Jooned"> </p>
			<p class="Tekst">Need piiblitekstid ütlevad otsesõnu, et Jumal armastab õiglust (Ps 33:5; <br />Js 61:8). Pühakirjas on armastus ja õiglus lahutamatult seotud. Jumala armastus ja Jumala õiglus kuuluvad kokku ning Teda huvitab väga, et siin maailmas tehtaks õigust ja õiglust. </p>
			<p class="Tekst">Niisiis taunivad prohvetid mõjuval põhjusel järjekindlalt igat liiki ebaõiglust, sealhulgas ülekohtuseid seadusi, valesid kaalusid, ebaõiglust vaeste, lesknaiste ja iga kaitsetu suhtes ning nende rõhumist. Kuigi rahvas teeb pidevalt palju kurja ja ülekohut, on Jumal ainus, kes järjekindlalt „teeb head, õigust ja õiglust maal“ (Jr 9:23). Sellepärast leiame Pühakirjast kaanest kaaneni, et Jumalale ustavad ootavad pikisilmi Jumala kohut kui midagi väga head, sest see toob karistuse pahategijaile ja rõhujaile ning õigluse ja vabanemise ülekohtu ja rõhumise ohvritele.</p>
			<p class="Tekst">On tõsi, et õigus ja õiglus on Jumala valitsemise alus. Jumala armastuse kõlblusnormid on õiged ja head, hoopis erinevad selle maailma pahelistest normidest, mis isikliku kasu ja võimu nimel pahatihti põlistavad ebaõiglust. Jumalas saavad „heldus ja tõde teineteisega kokku, õigus ja rahu annavad teineteisele suud“ (Ps 85:11).</p>
			<p class="Tekst">Ja Jumal annab selgelt teada, mida Ta meilt ootab. „Tema on andnud sulle teada, inimene, mis on hea. Ja mida nõuab Issand sinult muud, kui et sa teeksid, mis on õige, armastaksid headust ja käiksid alandlikult koos oma Jumalaga?“ (Mi 6:8). Armastus ja õiglus ning sellest tulenev halastus on peamised, mida me Jumala iseloomust peegeldama peame. </p>
			<p class="P-ev-Loe">Milliseid näiteid saad praegugi tuua moonutatud inimliku õigluse kohta? Kuidas saame siis hüüdmata jätta, et Jumal tuleks ühel päeval oma täiusliku õiglusega? </p>
			<p class="P-ev-Kuup-ev">Esmaspäev, 3. veebruar</p>
			<p class="P-ev-Pealkiri">Jumal on jäägitult hea ja õige</p>
			<p class="Tekst">Jumal mitte üksnes ei väida end õiglust armastavat ega kutsu lihtsalt inimesi üles armastama ja õiglased olema, vaid need jooned <span class="Italic">iseloomustavad</span> Jumalat täiuslikult ja vankumatult. Pühakiri õpetab, et Jumal on jäägitult püha, ustav, õiglane ja armastav. Jumal teeb üksnes ja alati seda, mis on armastav, õige ja õiglane. Ta ei tee kunagi midagi vääriti.</p>
			<p class="P-ev-Loe">Loe 5Ms 32:4 ja Ps 92:16. Mida räägivad need piiblitekstid Jumala ustavuse ja õigluse kohta?</p>
			<p class="Tekst">Need ja paljud teised piiblitekstid teatavad, et Jumal on õiglane ja armastav&#160;– Temas „ei ole ülekohut“ (Ps 92:16; võrdle Ps 25:8; Ps 129:4). Jumal „tema keskel on õiglane, tema ei tee ülekohut; tema toob igal hommikul valguse ette oma õiguse, ei see jää tulemata! Aga ülekohtutegija ei tunne häbi“ (Sf 3:5). Märkad selget vahet Jumala iseloomu ja nende iseloomu vahel, kes armastavad ülekohut.</p>
			<p class="Tekst">Jumal teab, mis on igaühe jaoks parim, tahab igaühele parimat ja tegutseb lakkamata, et saavutada kõigi asjaosaliste jaoks parim tulemus.</p>
			<p class="P-ev-Loe">Loe Ps 9:8, 9 ja Ps 145:9–17. Mida õpetavad need salmid Jumala kohta?</p>
			<p class="Tekst">Piibli Jumal on „õiglane kohtumõistja“ (PS 7:12) ja Temaga ei ela kurjus <br />(Ps 5:5). 1Jh 1:5 õpetab, et „Jumal on valgus, ja temas ei ole mingit pimedust.“ Vähe sellest, et Jumal on täiuslikult hea – Jk 1:13 öeldu kohaselt „Jumalat ei saa kiusata kurjaga“ (võrdle Hb 1:13).</p>
			<p class="Tekst">Selles kõiges sulandub ühte Jumala headus ja au. Samal ajal kui paljud jumaldavad võimu, on Jumal kõikvõimas, aga Ta tarvitab oma võimu ainult õiglaselt ja armastavalt. Pole juhus, et kui Mooses palus Jumalalt: „Näita siis mulle oma auhiilgust!“, vastas Jumal sõnadega: „Ma lasen sinu eest mööduda kogu oma ilu“ ([NKJV: headuse] 2Ms 33:18, 19).</p>
			<p class="P-ev-Loe">Miks lubab selline hea Jumal nii palju kurjust, nagu selles maailmas on? Arutlege klassis vastuste üle.</p>
			<p class="P-ev-Kuup-ev">Teisipäev, 4. veebruar</p>
			<p class="P-ev-Pealkiri">Jumala muutumatu iseloom</p>
			<p class="P-ev-Loe">Loe Ml 3:6 ja Jk 1:17. Mida õpetavad need piiblitekstid Jumala iseloomu kohta?</p>
			<p class="Tekst">Ml 3:6 teatab Jumal: „Mina, Issand, ei ole ennast muutnud“ [NKJV: „Mina olen Issand, ma ei muutu“]. Kuigi mõni loeb seda osa salmist ja arvab seda tähendavat, et Jumal ei muutu mitte mingil moel, näitavad salmi ülejäänud osa ja selle vahetu kaastekst, et siin kinnitatav Jumala muutumatus on Jumala <span class="Italic">moraalne muutumatus</span>. Salmi ülejäänud osa näitab, et Jumal võib suhetes muutuda, sest Ta ütleb: „... teie, Jaakobi lapsed, ei ole otsa lõppenud“. Ja otse järgmises salmis kuulutab Jumal oma rahvale: „Pöörduge tagasi minu juurde, siis pöördun mina teie juurde“ (Ml 3:7).</p>
			<p class="Tekst">Nii astub Jumal oma loodutega kokku-lahku suhetesse, aga kõigis sellistes kokku-lahku suhetes ja kõiges muus on Jumala armastus püsiv ning muutumatu. Seda kinnitab ka Jk 1:17, mis kuulutab, et kõik hea ja täiuslik and tuleb Jumalalt, kelles ei ole muutust. Jumal ei ole kurja allikas.</p>
			<p class="Tekst">Siin ja mujal räägib Pühakiri, et Jumala iseloom on muutumatu. Teiste sõnadega, Piibel õpetab järjepidevalt, et Jumal on <span class="Italic">kõlbeliselt </span>muutumatu. Ometi võib Jumal astuda ja astub tõelistesse suhetesse oma loodutega, kellele Ta vastab alati armastuses ja õigluses.</p>
			<p class="P-ev-Loe">Loe 2Tm 2:13; Tt1:2 ja Hb 6:17, 18. Mida õpetavad need piiblitekstid Jumalast?</p>
			<p class="Tekst">Jumal ei saa ennast maha salata; Jumal ei valeta iialgi ning Jumala tõotused on vääramatud. Saame olla kindlad, et Piibli Jumal on sama Jumal, kes tõi ennast (Kristuses) ristil vabatahtlikult ohvriks meie eest. Ta on Jumal, keda saab usaldada lisatingimusteta, ning meil võib olla kindlustunne ja tulevikulootus sellepärast, et (nagu Hb 13:8 selle sõnastab) „Jeesus Kristus on seesama eile ja täna ja igavesti!“</p>
			<p class="P-ev-Loe">Kuidas õppida usaldama Jumala headust isegi siis, kui midagi su elus on läinud väga pahasti? Kuidas aitab ristil oleva Jumala silme ees hoidmine õppida sul Tema headust usaldama?</p>
			<p class="P-ev-Kuup-ev">Kolmapäev, 5. veebruar</p>
			<p class="P-ev-Pealkiri">Kahetsev Jumal?</p>
			<p class="Tekst">Kas Jumal „kahetseb? Kui jah, siis mida see tähendab? Oleme näinud, et Jumala iseloom ei muutu kunagi. Ometi räägib osa piiblitekste meile Jumala „kahetsemisest“ ehk „järeleandmisest“. Vähemasti inimeste juures kuulub kahetsuse juurde möönmine, et ollakse midagi valesti teinud. Kuidas saab siis mõni piiblisalm kirjeldada Jumala „kahetsust“?</p>
			<p class="P-ev-Loe">Loe 2Ms 32:14 ja võrdle seda Jr 18:4–10ga. Mida sa arvad neist kirjeldustest Jumala „kahetsemise“ kohta? </p>
			<p class="Tekst">Nendes ja paljudes teistes piiblitekstides öeldakse, et vastuseks oma rahva patukahetsusele või eestpalvele annab Jumal kohtuotsuses järele. Jumal tõotab, et kui rahvas pöördub oma kurjusest, pöörab Ta karistuse, mida kavandas. Üks Pühakirja põhiteemasid on see, et Jumal pöörab karistuse, mida Ta tooma pidi, sest inimene kahetses pattu.</p>
			<p class="P-ev-Loe">Loe 4Ms 23:19 ja 1 Sm 15:29. Mida ütlevad need piiblitekstid selle kohta, kas Jumal „annab järele“ ehk „kahetseb“?</p>
			<p class="Tekst">Need piiblitekstid ütlevad otsesõnu, et Jumal „ei ole inimene, et ta kahetseb“ (1Sm 15:29) ja „Jumal ei ole inimene, et ta valetaks, inimlaps, et ta kahetseks. Kas tema ütleb, aga ei tee, või räägib, aga ei vii täide?“ (4Ms 23:19). Neid tekste ei saa panna tähendama, et Jumal üldse „järele ei anna“, vaid teiste piiblitekstide valgel kannavad need mõtet, et Ta ei „kahetse“ ehk „anna järele“ sel viisil, nagu inimesed seda teevad. Jumal peab ju alati enda antud tõotusi ja kui Ta ka muudab asjade kulgu inimese patukahetsuse peale, teeb Ta seda alati koos&#173;kõlas oma headusega ja Sõnaga. Jumal jätab karistuse toomata vastuseks patukahetsusele just seepärast, et Ta iseloom on hea, õiglane, armastav ja halastav.</p>
			<p class="P-ev-Loe">Mille poolest väärib märkimist piibellik kirjeldus Jumala „kahetsusest“? Kuidas annab see Jumala iseloomu muutumatuse kõrval edasi tõika, et Jumal astub ehtsatesse kahepoolsetesse suhetesse, mis lähevad Talle päriselt korda?</p>
			<p class="P-ev-Kuup-ev">Neljapäev, 6. veebruar</p>
			<p class="P-ev-Pealkiri">Pea kinni armastusest ja õiglusest</p>
			<p class="Tekst">Pühakiri õpetab järjepidevalt, et „Issand, su Jumal, on Jumal, ustav Jumal, kes lepingut peab ja heldust osutab tuhandenda põlveni neile, kes teda armastavad ja tema käske peavad“ (5Ms 7:9). Jumala head ja armastavat iseloomu näitas Jeesus ülimal määral ristil (vaata Rm 3:25, 26; Rm 5:8). Ps 100:5 sõnade kohaselt: „Issand on hea, tema heldus kestab igavesti ja tema ustavus põlvest põlve“ (võrdle Ps 89:3). Seega saab Jumalat usaldada; Tema annab oma lastele ainult häid ande (Jk 1:17; võrdle Lk 11:11–113). Tegelikult annab Ta häid ande isegi neile, kes on saanud Tema vaenlasteks.</p>
			<p class="P-ev-Loe">Loe Mt 5:43–48. Mida õpetab see Jumala hämmastava armastuse kohta? Kuidas tuleb meil Jeesuse õpetuse valgel kaasinimestega käituda?</p>
			<p class="Tekst">Matteuse evangeeliumi 5. peatükk nimetab Jumala armastust ideaalseks armastuseks. Ebatäiuslik on selline armastus, millega armastatakse ainult neid, kes sind armastavad. Aga Jumal armastab ka neid, kes Teda vihkavad, ja isegi neid, kes on saanud Tema vaenlasteks. Tema armastus on täielik ja seega täiuslik.</p>
			<p class="Tekst">Kuigi Jumala armastus ja halastus ületavad kaugelt iga mõistliku ootuse, ei talla need kunagi jalge alla õiglust ega lähe sellega vastuollu. Vastupidi, need ühendavad õigluse ja halastuse (Ps 85:11). Samuti manitseb Piibel meid: „Hoia osadust ja õigust ja oota alati oma Jumalat“ (Ho 12:7). Või, nagu üks teine tõlge ütleb: „Pea kõvasti kinni armastusest ja õiglusest“ (Ho 12:6, ESV; võrdle Lk 11:42).</p>
			<p class="Tekst">Lõpuks paneb Jumal maksma täiusliku õigluse. Rm 2:5 õpetab, et „Jumala õiglane kohtumõistmine ilmub“ (Rm 2:5, ESV). Viimaks laulavad lunastatud: „Suured ja imelised on sinu teod, Issand Jumal, Kõigeväeline! Õiged ja tõelised on sinu teed, sa paganate kuningas! Kes ei peaks kartma sind, Issand, ning ülistama sinu nime? Sina üksi oled püha, kõik paganad tulevad ning kummardavad sinu ette, sest su õiged seadmised on saanud avalikuks“ (Ilm 15:3, 4; võrdle Ilm 19:1, 2).</p>
			<p class="P-ev-Loe">Js 25:1 teatab: „Issand, sina oled mu Jumal, ma tahan sind ülistada, su nime kiita, sest sa oled teinud imet, su otsused muistsest ajast on õiged ja kindlad.“ Kuidas õppida Jumalat kiitma isegi halbadel aegadel? Mil viisil saab su elu ise olla kiitusohver Jumalale, edendades sinu mõjusfääris õiglust?</p>
			<p class="P-ev-Kuup-ev">Reede, 7. veebruar</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Tee Kristuse juurde“ peatükki „Jumal armastab inimest“, orig lk 10, 11.</p>
			<p class="Tekst">„Jumala Sõna ilmutab tema iseloomu. Ta on ise väljendanud oma lõputut armastust ja halastust. Kui Mooses palus: „Näita siis mulle oma auhiilgust,“ vastas Issand: „Ma lasen sinu eest mööduda kogu oma ilu!“ (2Ms 33:18, 19). See on tema auhiilgus. Issand möödus Moosesest ja kuulutas: „Issand, Issand on halastaja ja armuline Jumal, pika meelega ja rikas heldusest ning tõest, kes säilitab heldust tuhandeile, annab andeks ülekohtu ja üleastumised ning patu“ (2Ms 34:6, 7). Ta on „pika meelega ja rikas heldusest“, sest ta „osutab armu“ (Jn 4:2; Mi 7:18).</p>
			<p class="Tekst">Jumal on köitnud meie südame enda külge paljude tõendite abil nii taevas kui maa peal. Ta püüab ennast meile ilmutada nii looduse kui ka kõige sügavamate ja õrnemate maapealsete sidemete kaudu, mida inimsüda eales võib tunda. Kuid need esitavad tema armastust siiski puudulikult. Kõigist antud tõenditest hoolimata suutis headuse vaenlane inimeste meeli sedavõrd pimestada, et nad tundsid Jumala ees hirmu, pidasid teda karmiks ja halastamatuks. Saatana abiga tekkis inimestes kujutelm Jumalast, kelle peamiseks omaduseks on range õiglusenõudmine, kes on vali kohtunik, karm ja nõudlik võlausaldaja. Ta kujutas Loojat olendina, kes jälgib inimesi valvsate silmadega, märkamaks nende vigu ja eksimusi, et nende üle siis kohtuotsus langetada. Ning just selle tumeda varju kõrvaldamiseks ja maailmale Jumala piiritu armastuse avaldamiseks tuligi Jeesus inimeste keskele.“ – Ellen G. White, „Tee Kristuse juurde“, orig lk 10, 11.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Miks on väga tähtis tähele panna, et Jumala au on seotud Tema headusega? Kuidas korrigeerib see au-teoloogiat, mis rõhutab puhtalt väge, toomata esile armastust ja Jumala iseloomu?</p>
			<p class="Küsimused-Aruteluks"><span class="P-ev-Loe">2</span>. Oled sa kunagi kõhelnud Jumala headuses? Tead sa kedagi, kes on Jumala headuses kõhelnud kas nende inimeste käitumise pärast, kes nimetavad end Jumala järgijaiks, või lihtsalt maailmas oleva kurjuse tõttu? Kuidas oled selle küsimuse enda jaoks läbi mõelnud ja mismoodi võid aidata kedagi teist, kellele valmistab raskusi küsimus Jumala headusest? Vaata järgmise nädala õppetükki.</p>
			<p class="Küsimused-Aruteluks"><span class="P-ev-Loe">3</span>. Laiendage klassis esmaspäevase küsimuse vastust. Kuidas aitab suure võitluse tegelikkus meil mõista praegu olemas olevat kurjust?</p>
			<p class="Lugu-Pealkiri">„Sa ei saa mööda minna“</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">A</span>meerika misjonär Joanne (Park) Kim astus oma üürikorteri poole Ulaanbaataris Mongoolias. Oli kesktalv ja pärastlõunal oli külma umbes 40 kraadi Celsiuse järgi.</p>
			<p class="Tekst">Siis nägi Joanne tee kõrval lamavat purjus meest. Mongoolias veedetud aasta jooksul oli väga palju purjus mehi teda rünnanud ja nii polnud tal tahtmist peatuda. Mis siis, kui seegi mees teda ründab? Joanne hakkas mehest mööduma, aga peatus siis. Vaikne hääl näis ütlevat: „Sa ei saa mööda minna.“</p>
			<p class="Tekst">Joanne võitles mõttega meest aidata. „Issand,“ ütles naine, „ta kaalub peaaegu kaks korda nii palju kui mina. Kuidas ma teda aitan?“</p>
			<p class="Tekst">Ta vaatas ringi. Tänav oli tühi. Ühtki inimest polnud näha.</p>
			<p class="Tekst">Joanne vaatas jälle mehe poole. „Kui mina lähen mööda, siis ta sureb,“ mõtles ta. „Mõne tunni jooksul külmub ta lihtsalt surnuks.“</p>
			<p class="Tekst">Joanne nägi ümberringi kortermaju. Igas majas oli esimesel korrusel ruumike valvuri jaoks, seega oli sissekäik üsna soe. Lähim maja oli umbes 300 meetri kaugusel. „Hästi, Issand,“ ütles Joanne. „Ma viin selle mehe sinna.“ Samal ajal, kui ta põimis oma käsivarred mehe ümber, palus ta Jumalalt jõudu ja sikutas. Kuidagiviisi tiris ta mehe majja sisse. Paigutanud ta siseruumi, astus naine sammu eemale ja vaatas mehe poole. Tema südames oli teistmoodi tunne. Tal oli hale meel ja kahju.</p>
			<p class="Tekst">See kohtumine oli pöördepunkt Joanne’i misjonitöös. Enam ei olnud temas halbu tundeid ründajate vastu. See-eest täitis teda kaastunne ja haletsus. Viimaks suutis ta Jeesuse kombel armastada.</p>
			<p class="Tekst">Joanne jätkas 1992.–1998. aastal misjoniorganisatsiooni toetatud teerajaja-misjonärina Ulaanbaataris esimesele adventkogudusele aluse rajamist. Uuesti tuli ta tagasi 2017. aastal ning nüüd tegutseb ta hariduse ja arenguabi juhina Mongoolia adventkirikus.</p>
			<p class="Tekst">Isegi nüüd ründavad purjus mehed Joanne’i aeg-ajalt, aga naise armastus Jumala ja Tema rahva vastu on kõigutamatu. „Saatan ei anna alla,“ ütles ta. „Ta teab, et suudab mind maha suruda. Aga Jumal kinkis mulle mongoolia keele ja muutis mu südame. Jumal armastab ka purjus mehi, kes mind alailma ründasid, nii tuleb minulgi neid armastada ja aidata parimal viisil, kuidas saan.“</p>
			<p class="Lugu-Autor">Sinagi saad misjonitööst osa võtta selle veerandaasta kolmeteistkümnenda annetuse kaudu. Osa sellest annetusest aitab avada vaba aja keskuse, kus Mongoolia pealinna Ulaanbaatari lapsed saaksid kasvada vaimulikult, vaimselt, sotsiaalselt ja füüsiliselt. </p>
			<p class="N-dal-Kuup-ev">7. õppetükk: 8.–14. veebruar </p>
			<p class="N-dal-Pealkiri">Kurjuse probleem</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Ii 30:26; Mt 27:46; Ii 38:1–12; Ps 73; 1Ms 2:16, 17; Ilm 21:3, 4.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Tema pühib ära iga pisara nende silmist ning surma ei ole enam ega leinamist ega kisendamist, ning valu ei ole enam, sest endine on möödunud“ (Ilm 21:4).</p>
			<p class="Tekst">Suurim probleem, millega kristlus silmitsi seisab, on tõenäoliselt kurjuse probleem – kuidas sobitada kokku täiuslikult hea ja armastav Jumal ning tõsiasi, et maailmas on kurjus. Lühidalt öeldes, kui Jumal on igati hea ja kõikvõimas, siis miks on siin kurjus ja miks on seda nii palju?</p>
			<p class="Tekst">Tegemist pole pelgalt akadeemilise probleemiga, vaid millegagi, mis paljusid inimesi sügavalt häirib ning hoiab mõningaid tagasi Jumalat tundmast ja armastamast.</p>
			<p class="Tekst">„Paljudele inimestele on patu algus ja selle olemasolu põhjustanud palju küsimusi. Nad näevad kurjuse tööd, sellest tuleneva häda ja viletsuse kohutavaid tagajärgi ning ei suuda mõista, kuidas saab see kõik eksisteerida Tema kõrgeima võimu all, kel on piiritu tarkus, jõud ja armastus. Siin peitub saladus, millele nad ei leia seletust.“ – Ellen G. White, „Suur võitlus“, orig lk 492.</p>
			<p class="Tekst">Paljud ateistid põhjendavad ateistiks olemist kurjuse probleemiga. Aga nagu sel ja järgnevatel nädalatel näeme, on Piibli Jumal läbinisti hea ja me saame Teda usaldada – vaatamata sellele, et pattulangenud maailm on niivõrd nakatunud kurjusega.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 15. veebruariks.</span></p>
			<p class="P-ev-Kuup-ev">Pühapäev, 9. veebruar</p>
			<p class="P-ev-Pealkiri">„Kui kaua, Issand?“</p>
			<p class="Tekst">Kurjuse probleem pole kuuldav mitte üksnes tänapäeva kontekstis, vaid juba Pühakirjas.</p>
			<p class="P-ev-Loe">Loe Ii 30:26; Jr 12:1; Jr 13:22; Ml 2:17 ja Ps 10:1. Kuidas toovad need piiblitekstid esile kurjuseprobleemi inimkogemuses?</p>
			<p class="Tekst">Need piiblitekstid tõstavad esile mitu küsimust, mis on meie ees tänagi. Miks näib nii, et õelad õitsevad ja neil, kes paha teevad, käib käsi hästi; kui mitte alati, siis pahatihti küll? Miks kannatavad õiged nii palju? Kus on Jumal siis, kui kurja tehakse? Miks näib Jumal mõnikord olevat meist kaugel, lausa varjul?</p>
			<p class="Tekst">Ükskõik, kuidas me nendele küsimustele vastame ja mida kurjuseprobleemi kohta üldiselt ütleme, ei tohiks me kindlasti <span class="Italic">lasta kurjust näida tühisena</span>. Ärgem püüdkem lahendada probleemi sellega, et pisendame maailmas olevat kurjuse kaalu või hulka. Kurjus on väga halb ja Jumal vihkab seda palju rohkem kui meie. Niisiis võime ühineda hüüdega, mis kajab Pühakirjas vastuseks maailmas olevale tohutule kurjusele ja ülekohtule: „Kui kaua, oo Issand?“</p>
			<p class="P-ev-Loe">Loe Mt 27:46. Kuidas saad aru nendest Jeesuse sõnadest? Mida räägivad need sellest, kuidas kurjus puudutab Jumalat kõige silmatorkavamalt?</p>
			<p class="Tekst">Ristil küsis Jeesus ise: „Mu Jumal, mu Jumal, miks sa mu maha jätsid?“ <br />(Mt 27:46). Siin näeme eriliselt, et kurjus puudutab Jumalat; see on hämmastav tõde, mis tõuseb kõige eredamalt esile Kristuse kannatustega ja ristisurmaga, kui kogu selle maailma kurjus Tema peale langes.</p>
			<p class="Tekst">Aga isegi siin on lootus. See, mida Kristus ristil tegi, lõi kurjuse allikat, Saatanat, ning hävitab lõpuks kurjuse täielikult. Jeesus tsiteeris Ps 22:2 kirjas olevaid sõnu ning selle psalmi ülejäänud osa lõpeb võidukalt. </p>
			<p class="P-ev-Loe">Ristil hoidis Jeesus silmad lootusel, mida Ta ei suutnud sel korral näha. Kuidas ammutada lohutust Tema kogemusest siis, kui ka meie ei suuda enda ees lootust näha?</p>
			<p class="Tekst"> </p>
			<p class="P-ev-Kuup-ev">Esmaspäev, 10. veebruar</p>
			<p class="P-ev-Pealkiri">„On palju seda, mida me ei tea“</p>
			<p class="Tekst">Ajalugu lõpeb armastuse võiduga kurjuse üle. Aga vahepeal jääb õhku palju häirivaid küsimusi. Kuidas mõelda ja rääkida kurjuseprobleemist viisil, millest on abi?</p>
			<p class="P-ev-Loe">Loe Ii 38:1–12. Kuidas heidab Jumala vastus Iiobile valgust kurjuseprobleemile? Kui palju me teame ja ei tea sellest, mis on teoksil telgitagustes?</p>
			<p class="Tekst">Iiob on loo jooksul palju kannatanud ning esitanud hulga küsimusi selle kohta, miks on teda tabanud nii palju kurja ja kannatusi. Ta taotleb Jumala jutule pääsemist, et oma küsimustele vastused saada, teadmata, kui palju toimus inimsilma eest varjatult, taevastes õuedes (vaata 1. ja 2. peatükki Iiobi raamatust).</p>
			<p class="Tekst">Jumala vastus Iiobile on jahmatav. Nimelt „vastas Issand Iiobile tormituules ja ütles: „Kes on see, kes mõistmatute sõnadega tahab varjutada minu nõu?““ (Ii 38:1, 2). Üks tõlge sõnastab selle nii: „Miks sa räägid nii palju, kui sa tead nii vähe?“ (Ii 38:2, CEV). Ja Jumal lisab Ii 38:4: „Kus olid sina siis, kui mina rajasin maa? Vasta, kui sul niipalju tarkust on!“</p>
			<p class="P-ev-Loe">Loe Ii 42:3. Kuidas illustreerib Iiobi vastus tõsiasja, mida me enda kohta tunnistama peame?</p>
			<p class="Tekst">Oma vastuses tegi Jumal Iiobile selgeks, et oli palju seda, mida Iiob ei teadnud ega taibanud. Iiobi sarnaselt tuleb meilgi alandlikult tunnistada, et maailmas on teoksil palju, mis jääb kulisside taha ja millest me ei tea midagi. Tõsiasi, et me ei pruugi saada oma küsimustele vastuseid, ei tähenda seda, et häid vastuseid poleks või et ühel päeval kõik ei laheneks. Seni aga on meil vaja usaldada Jumala headust, mis saab meile avalikuks nii mitmel moel.</p>
			<p class="P-ev-Loe">Mõtle, kui vähe me üldse midagi teame. Miks tuleb meil seega õppida elama vastamata küsimustega niisugustel keerulisimatel teemadel nagu kurjus ja kannatus?</p>
			<p class="P-ev-Kuup-ev"> Teisipäev, 11. veebruar </p>
			<p class="P-ev-Pealkiri">Kahtlev teist</p>
			<p class="Tekst">Jumal kuulutab Js 55:8, 9: „Aga minu mõtted ei ole teie mõtted, ja teie teed ei ole minu teed, ütleb Issand. Sest otsekui taevad on maast kõrgemal, nõnda on minu teed kõrgemad kui teie teed, ja minu mõtted kõrgemad kui teie mõtted.“</p>
			<p class="Tekst">Jumala mõtted on palju kõrgemad kui meie omad. Me ei suuda isegi ette kujutada Jumala ajalooplaani keerukust. Miks peaksime niisiis arvama, et oleme võimelised täpselt teadma, mis põhjusel Jumal mõnes olukorras midagi teeb või tegemata jätab?</p>
			<p class="Tekst">Üheks kurjuseprobleemi lahtimõtestamise aluseks on äratundmine, kui vähe me teame. Sellist lähenemisviisi nimetatakse „skeptiliseks teismiks“. Kahtlev teist on inimene, kes usub, et Jumalal on head põhjused tegutseda nii, nagu Ta tegutseb, aga oma piiratud teadmiste juures ei peaks me arvama, et oleme võimelised täpselt teadma, mis need põhjused on. Kahtlev teist kahtleb inimese võimes teada või täiesti mõista Jumala põhjuseid siin maailmas oleva kurjuse suhtes. Näiteks: see, kui keegi ei näe kõikjal meie ümber õhus hõljuvaid mikroobe, ei tähenda, et kõikjal meie ümber õhus ei hõljuks mikroobe. Tõsiasi, et keegi ei tea Jumala põhjuseid, ei tähenda päris kindlasti seda, nagu poleks Jumalal häid põhjuseid.</p>
			<p class="P-ev-Loe">Loe Ps 73. Kuidas mõtestab psalmilooja enda ümber olevat kurjust ja ülekohut? Mida ta näeb, mis annab ta arusaamisele teise vaatenurga?</p>
			<p class="Tekst">Psalmiloojat häiris sügavalt maailmas olev kurjus. Ta vaatas ringi ja nägi õelate head käekäiku. Kõik näis ebaõiglane ja ebaaus. Tal ei olnud vastuseid. Ta arutles, kas on üldse mõtet uskuda ja Jumalat teenida. Ning siis vaatas ta pühamusse. </p>
			<p class="Tekst">Osalt pakub pühamu lahendust kurjuseprobleemile – nimelt mõistis psalmi&#173;looja, et on õiglane Kohtunik, kes Temale teadaoleval ajal mõistab kohut ja õigust.</p>
			<p class="P-ev-Loe">Kuidas valgustab adventarusaam kohtu ja pühamu õpetusest kurjuseprobleemi? Kas sulle on abiks teadmine, et kuigi meil on praegu palju küsimusi, saavad ajaloo ja Jumala õiglaste kohtuotsuste üksikasjad lõpuks avalikuks?</p>
			<p class="P-ev-Kuup-ev">Kolmapäev, 12. veebruar </p>
			<p class="P-ev-Pealkiri">Vaba tahte kaitse</p>
			<p class="Tekst">Kuitahes vähe me Jumala teid ja mõtteid ka mõistame, avalikustab Pühakiri nii mõndagi, mis aitab kurjuseprobleemi lahata. Üht viisi kurjuseprobleemi loogiliselt vaadelda nimetatakse tahtevabaduse kaitseks. </p>
			<p class="Tekst">Tahtevabaduse kaitse on seisukoht, et kurjus on loodule antud tahtevabaduse vääralt kasutamise tagajärg. Seega ei saa Jumalat kurjuses süüdistada, sest kurjus on selle tagajärg, et loodolevused kasutavad vääralt tahtevabadust, mille Jumal on meile headel põhjustel andnud. Miks aga Jumal sellise tahtevabaduse annab? Sellega seoses kirjutas C. S. Lewis kord nii: „... vaba tahe, ehkki see teeb võimalikuks kurjuse, on ainus, mis teeb võimalikuks tõelise armastuse, headuse ja rõõmu. Automaatide maailm, olendite maailm, kes tegutsevad nagu masinad, oleks vaevalt loomist väärt. Jumal on määranud kõrgemaile olendeile osaks rõõmu olla vabatahtlikult ühendatud Temaga ja teiste olenditega... Aga selleks peavad nad olema vabad.“ – „Mere Christianity“ (New York: MacMillan, 1960), lk 52.</p>
			<p class="P-ev-Loe"> Loe 1Ms 2:16, 17. Kuidas toovad need salmid esile Aadamale ja Eevale tagatud moraalse vabaduse?</p>
			<p class="Tekst">Milleks selline korraldus, kui Aadamal ja Eeval poleks olnud tahtevabadust? Nad sõid keelatud vilja ja sellest saati on meie planeeti täitnud kurjus. Pattu&#173;langemisele järgnevas peatükis, 1Ms 4, näeme patu kohutavaid tagajärgi, kui vend tapab Aabeli. Pattulangemise lugu näitab, kuidas tahtevabadus, mida Aadam ja Eeva vääralt kasutasid, tõi patu ja kurjuse meie planeedi ajalukku. </p>
			<p class="Tekst">Kaanest kaaneni näeme Pühakirjas vaba moraalse tahte olemasolu. (Vaata 5Ms 7:12, 13; Jos 24:14, 15; Ps 81:12–15 ja Js 66:4.) Kasutame igal oma elupäeval vähemal või suuremal määral Looja antud tahtevabadust. Ilma tahtevabaduseta ei oleks me äratuntavalt inimesed. Me oleksime rohkem masinad või arutud robotid.</p>
			<p class="P-ev-Loe">Firma Sony Corporation on loonud robotkoera nimega Aibo. See koer ei jää haigeks, ei kanna kirpe, ei hammusta, ei vaja vaktsineerimist ega aja karva. Kas sa vahetaksid oma lihast ja luust koera Aibo vastu? Kui mitte, siis kuidas aitab sinu valik sul paremini mõista, miks Jumal lõi meid sedasi, tahtevabadusega – vaatamata riskidele?</p>
			<p class="P-ev-Kuup-ev">Neljapäev, 13. veebruar </p>
			<p class="P-ev-Pealkiri">Armastus ja kurjus?</p>
			<p class="Tekst">Jumal on andnud loodud olevustele tahtevabaduse, sest seda on vaja armastamiseks; selle tahtevabaduse vääriti kasutamine on kurjuse põhjus. Taas jääb õhku palju küsimusi. Jumal lubab kurjust (mõnda aega), kuigi Ta põlgab seda kirglikult, sest selle võimaluse välistamine muudaks võimatuks armastuse ja selle ennatlik hävitamine kahjustaks armastuse jaoks vajalikku usaldust. </p>
			<p class="Tekst">„Maailm oli pimeduses seetõttu, et Jumalat mõisteti vääriti. Selleks, et süngeid varje kõrvaldada ja maailma taas Jumalaga ühendada, tuli purustada Saatana petlik võim. Seda polnud võimalik teha vägivaldselt. Jõu kasutamine on vastuolus Jumala valitsuse põhimõtetega. Tema soovib ainult armastusest ajendatud teenimist ja armastust ei saa sundida; seda pole võimalik esile kutsuda jõu ega autoriteedi abil. Ainult armastus äratab vastuarmastuse. Jumalat tunda tähendab Teda armastada. Jumala iseloomu tuli avaldada sootuks vastupidiselt Saatana taotlustele.“ – Ellen G. White, „Ajastute igatsus“, orig lk 22.</p>
			<p class="Tekst">Ilma tahtevabaduseta poleks armastust. Kui Jumal on armastus, siis on selge, et Jumalal pole tegelikult võimalik salata armastust või armastuse olemasoluks vajalikku vabadust. Samuti võiks arvata, et kui teaksime lõppu algusest peale, nii nagu Jumal, ei tahaks me, et Ta meid vabadusest vabastaks. Kes tahaks lõppude lõpuks elada armastuseta universumis?</p>
			<p class="P-ev-Loe">Loe Rm 8:18 ja Ilm 21:3, 4. Kuidas annavad need piiblitekstid meile julgust usaldada Jumala headust, vaatamata kogu maailmas olevale kurjusele?</p>
			<p class="Tekst">Kuigi me ei suuda näha läbi pimeduse, näeb Jumal lõppu algusest peale. Tema näeb ka igavest õndsust, mida Ta tõotab kõigile neile, kes toetuvad usus Jeesusele. Rm 8:18 sõnade kohaselt „ei vääri nüüdse ajastu kannatused mainimist tulevase kirkuse kõrval, mida meile ilmutatakse“. Kas meil on usku ja usaldust sellesse imelisse tõotusse?</p>
			<p class="Tekst">Samuti oli armastus ja armastusele omane vabadus nii püha, nii põhiline, et Jeesus ei keelanud seda meile, kuigi teadis, et see saadab Ta ristile, kus Ta tohutult kannatab. Ometi andis Ta selle vabaduse meile, teades, mida see Talle maksma läheb. Miks on see nii oluline tõde, millele alati mõelda?</p>
			<p class="P-ev-Loe">Kuidas hoiab selle tõsiasja meelespidamine, et Jumal annab meile tahtevabaduse, meid mõtlemast, et kõik, mis juhtub, on Jumala tahtmine?</p>
			<p class="P-ev-Kuup-ev">Reede, 14. veebruar</p>
			<p class="Tekst"><span class="P-ev-Loe">Toetav mõte:</span> Loe Ellen G. White’i raamatust „Patriarhid ja prohvetid“ peatükki „Miks lubati pattu?“, orig lk 33–43.</p>
			<p class="Tekst">„Piiritult tark Jumal ei hävitanud Saatanat, ehkki ta heideti taevast välja. Kuna Jumalale on vastuvõetav ainult armastusest ajendatud teenimine, pidi loodolevuste ustavus rajanema veendumusel, et Jumal on õiglus ja headus. Taeva ja maailmade elanikud polnud võimelised mõistma patu olemust ja tagajärgi ega märkama jumalikku õiglust siis, kui Ta oleks Saatana kohe hävitanud. Kui Jumal oleks vastuhaku kohe lõpetanud, oleksid paljud teeninud Teda pigem kartusest kui armastusest. Petja mõju poleks siis täielikult kadunud ning mässumeel lõplikult vaibunud. Silmas pidades kogu universumi heaolu igaveste aegade kestel, andis Jumal Saatanale võimaluse oma põhimõtted täielikult välja arendada. Kõik pidid nägema tema süüdistusi õiges valguses, et kunagi enam ei jääks vähimatki kahtlust Jumala õigluse ja halastuse ning Tema käskude muutmatu olemuse suhtes.</p>
			<p class="Tekst">Saatana vastuhakk pidi olema õppetunniks universumile – pidevaks tunnistuseks patu olemusest ja selle kohutavatest tagajärgedest ning jumaliku autoriteedi hülgamisest. See pidi tunnistama, et kõikide loodolevuste heaolu sõltus Jumala ülemvõimust. Kohutava mässu kulg pidi saama kõigile patuta olevustele püsivaks kaitseks Saatana pettuste vastu ning hoidma neid pattu tegemast ja üleastumise tagajärgi kandmast.“ – Ellen G. White, „Patriarhid ja prohvetid“, orig lk 42, 43.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. „Teodiike“ on mõiste, millega õigustatakse Jumalat ja antakse mõista, et Tema ei ole kurjuses süüdi. Aga sellega <span class="Italic">ei</span> õigustata kurjust kui sellist. Kujutle kedagi taevas ütlevat: „Oo, jah, Jeesus, nüüd saan ma aru, miks mu pereliikmeid minu silme all piinati ja tapeti. Jah, see kõik on nüüd väga loogiline. Tänan Sind, Jeesus!“ See on absurdne. Kuidas jõuda arusaamisele, et suur võitlus tunnistab lõpuks õigeks Jumala, mitte kurjuse? (Vaata üheksandat õppetükki.)</p>
			<p class="Küsimused-Aruteluks"><span class="P-ev-Loe">2</span>. Oled sa kunagi tundnud midagi seesugust nagu Iiob? On sul olnud kunagi kiusatus mõelda, et tõenäoliselt pole head seletust nende kannatuste jaoks, mida sina ja su armsad on kogenud? Lõpuks jõudis Iiob arusaamiseni, et „ma olen jutustanud“ sellest, „millest ma pole aru saanud“ (Ii 42:3). Kuidas heidab see valgust sinna, kus meie oma küsimustega oleme?</p>
			<p class="Lugu-Pealkiri">Hääl pimeduses</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">G</span>race Babcock ärkas järsku keset ööd vihase hääle peale. „Sa ei tunne,“ ütles hääl. „Sa ei saa aru.“</p>
			<p class="Tekst">Grace ei ehmunud. Kui üldse midagi, siis oli ta äratamise pärast nördinud. Naine viibis oma ühetoalises korteris Holbrooki Indiaanlaste Koolis, kus ta töötas õpetajana. Ta kuulatas.</p>
			<p class="Tekst">„Jumal kasutab sind nagu nukku,“ ütles hääl. „On asju, mida sa ei tea. Sa järgned Jumalale kinnisilmi ja Jumal on türanlik.“</p>
			<p class="Tekst">Grace’il oli olnud raskusi Jumala usaldamisega. Ühe Holbrooki õpilase hiljutine hukkumine bussiõnnetuses oli teda valusalt tabanud. Tal oli Jumalale palju küsimusi, aga tegelikult ei tahtnud ta Jumalaga neist asjust rääkida.</p>
			<p class="Tekst">Nüüd süüdistas hääl Jumalat, ja ka see ei meeldinud Grace’ile.</p>
			<p class="Tekst">„Mine minema,“ ütles naine. „Ma ei taha sinuga rääkida.“</p>
			<p class="Tekst">Hääl jäi vait.</p>
			<p class="Tekst">Kuid Jumala vastu esitatud süüdistus rippus raskelt õhus. Grace ei tahtnud Jumalaga rääkida, aga ta mõtles, et oleks kena, kui ta annaks Jumalale võimaluse vastata. Ta palus, et Jumal vastaks igale süüdistusele, mida oli kuulnud. Vaikus. Ta uinus.</p>
			<p class="Tekst">Järgmisel päeval läks Grace looduses ühte kohta, kus talle meeldis sageli mõtisklemas käia. Pruunil kaljul istudes meenutas ta taas Jumala vastu esitatud süüdistusi. Vaikus. Õhtu saabudes läks ta koju.</p>
			<p class="Tekst">Järgmisel päeval tuli Grace jälle samasse kohta. Jälle vaikus. Aga koduteel tajus ta häält ütlemas: „Sul ei ole vaja teada vastuseid oma küsimustele. Sul on vaja usku ja usaldust.“</p>
			<p class="Tekst">„Õige küll,“ ütles Grace. „Mul ei ole vaja vastuseid. Aga mul on vaja teada, et Sa oled hea. Ja praegu ei tea ma, kas Sa oled hea.“</p>
			<p class="Tekst">Kodus avas Grace hingamispäevakooli õppetüki ja hakkas lugema. Lugemise ajal kuulis ta häält, mis ütles: „Vaata üles.“</p>
			<p class="Tekst">Üles vaadates nägi Grace oma külmikule kinnitatud pilti ühest värvimisraamatust. Pildi oli talle andnud üks tema viienda klassi õpilane ning sellel oli kujutatud Jeesust ristil. Lisaks olid pildile kirjutatud Jh 3:16 sõnad. „Sina tegid seda meie eest, Jeesus,“ ütles Grace. „Kuna Sa seda tegid, oled Sa hea. Sa oled tõesti hea. Ma saan Sind usaldada, kuigi ma ei tea vastuseid kõikidele oma küsimustele.“</p>
			<p class="Lugu-Autor">See misjonilugu kirjeldab veidi eelmise kolmeteistkümnenda hingamispäeva annetuse projekti. Grace Babcock õpetab algkooliõpilasi USAs asuvas Holbrooki Seitsmenda Päeva Adventistide Indiaanlaste koolis, kuhu läks 2021. aastal kolmeteistkümnenda hingamispäeva annetus. Täname sind 29. märtsi annetuse eest, mis on osa käesoleva aasta kolmeteistkümnenda hingamispäeva annetusest ja toetab evangeeliumi levitamist.</p>
			<p class="N-dal-Kuup-ev">8. õppetükk: 15.–21. veebruar</p>
			<p class="N-dal-Pealkiri">Vaba tahe, armastus ja jumalik ettenägelikkus</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Lk 13:34; Jr 32:17–20; Hb 1:3; 5Ms 6:4, 5; <br />Ef 1:9–11; Jh 16:33. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Seda ma olen teile rääkinud, et teil oleks rahu minus. Maailmas ahistatakse teid, aga olge julged: mina olen maailma ära võitnud“ (Jh 16:33). </p>
			<p class="Tekst">Ettenägelikkus on mõiste, mida kasutatakse Jumala tegevuse kirjeldamiseks maailmas. See, kuidas me Jumala ettenägelikkust mõtestame, mängib tohutult olulist osa selles, kuidas me suhtume Jumalasse ja kaasinimestesse ning kuidas mõtleme kurjuseprobleemist.</p>
			<p class="Tekst">Kristlastel on jumaliku ettenägelikkuse kohta mitmesuguseid arusaamu. Mõni usub, et Jumal tarvitab oma võimu viisil, mis paneb kõik sündmused juhtuma just nii, nagu need juhtuvad. Ta lausa valib, kes saavad päästetud ja kes hukkuvad! Selle vaate puhul ei ole inimesel vabadust valida midagi muud kui seda, mida Jumal ette kirjutab. Õigupoolest väidavad inimesed, kes niimoodi usuvad, et Jumal määrab ära isegi inimese soovid.</p>
			<p class="Tekst">Erinevalt sellest tõendab Piibel jõuliselt, et Jumal ei kirjuta ette kõike, mis juhtub. Ta annab hoopis inimestele tahtevabaduse, lausa nii suure, et nad (ja inglid) võivad valida toimida Tema tahtele risti vastupidi. Pattulangemine, patu ja kurjuse ajalugu räägib dramaatiliselt ja traagiliselt tahtevabaduse kuritarvitamise tagajärgedest. Lunastusplaan rajati selleks, et parandada tahtevabaduse väärkasutamisest põhjustatud kurbloolust. </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 22. veebruariks.</span></p>
			<p class="P-ev-Kuup-ev">Pühapäev, 16. veebruar</p>
			<p class="P-ev-Pealkiri">Meie kõrgeim Jumal</p>
			<p class="Tekst">„Jumal on kõikvõimas,“ õpetas noortepastor põhikooliõpilaste rühmale. „See tähendab, et Tema kontrolli all on kõik, mis juhtub.“ Üks hämmeldunud põhikooliõpilane küsis: „Kas Jumala kontrolli all oli ka see, kui mu koer suri? Miks Jumal mu koera tappis?“</p>
			<p class="Tekst">Püüdes küsimusele vastata, ütles noortepastor: „See on karm. Aga mõnikord lubab Jumal elada meil läbi raskeid aegu, et valmistada meid ette veelgi keerulisemaks, mis tulemas on. Mäletan, kui raske oli see, kui minu koer suri. Aga selle läbielamine aitas mul hakkama saada veel keerulisema ajaga, kui mu vanaema suri. Kas see on mõistetav?“</p>
			<p class="Tekst">Pärast pikka pausi küsis keskkooliõpilane: „Kas Jumal tappis mu koera selleks, et ma oleksin valmis, kui Ta hakkab tapma mu vanaema?“ – Marc Cortez, tsiteeritud John C. Peckhami raamatus „Divine Attributes: Knowing the Covenantal God of Scripture“ (Michigan: Baker Academic, 2021), lk 141.</p>
			<p class="Tekst">Inimesed eeldavad mõnikord, et kõik, mis ette tuleb, juhtub just nii, nagu Jumal tahab. Mis iganes maailmas juhtub, läheb täpselt nii, nagu Jumal on tahtnud. Lõppude lõpuks on Jumal ju kõikvõimas. Kuidas saaks siis ette tulla midagi, mille toimumist Jumal ei taha? Järelikult, ükskõik, mis juhtub – ükskõik, kui halb –, oli see Jumala tahe. Vähemalt õpetab niimoodi selline teoloogia. </p>
			<p class="P-ev-Loe">Loe Ps 81:12–15; Js 30:15, 18; Js 66:4 ja Lk 13:34. Kuidas vastavad need piiblisalmid küsimusele, kas Jumala tahe sünnib alati? </p>
			<p class="Tekst">Kuigi paljud inimesed usuvad, et Jumal peab alati saama, mida Ta tahab, jutustab Piibel üsna teistsugust lugu. Ikka ja jälle näeme Pühakirjast, et Jumala soovid jäävad täitumata. See tähendab, et juhtunu on pahatihti vastuolus sellega, mida Jumal tegelikult sooviks juhtumas näha. Mitu korda ütleb Jumal otsesõnu välja, et toimuv on vastupidine sellele, mida Tema tahab. Ta soovib oma rahvale üht tulemust, aga nemad valivad hoopis teise. Jumal ise kurvastab: „Aga mu rahvas ei võtnud kuulda mu häält... Oh et mu rahvas mind kuulaks ja Iisrael käiks minu teedel! Ma alistaksin varsti nende vaenlased“ (Ps 81:12, 14, 15). </p>
			<p class="P-ev-Loe">Mõelge läbi sellistest teoloogiatest tehtavad järeldused, mis omistavad kõik toimuva Jumala otsesele tahtele. Milliseid sügavaid probleeme, eriti kurjuse kontekstis, niisugused teoloogiad tekitavad?</p>
			<p class="P-ev-Kuup-ev">Esmaspäev, 17. veebruar</p>
			<p class="P-ev-Pealkiri">Pantokraator</p>
			<p class="Tekst">Pühakiri ilmutab kaanest kaaneni Jumala hämmastavat väge. Piiblis on arvukalt lugusid Tema väest ja Tema tehtud imedest. Ja ometi juhtub sellele vaatamata palju niisugust, mille juhtumist Jumal ei soovi.</p>
			<p class="P-ev-Loe">Loe Ilm 11:17; Jr 32:17–20; Lk 1:37 ja Mt 19:26. Võta arvesse ka Hb 1:3. Mida räägivad need piiblitekstid Jumala väest?</p>
			<p class="Tekst">Need ja teised piiblitekstid õpetavad, et Jumal on kõikvõimas ning Tema hoiab oma sõnaga ülal maailma. Tõepoolest, Ilmutusraamat osutab Jumalale korduvalt sõnadega „Issand, Kõigeväeline Jumal“ (näiteks Ilm 11:17; võrdle <br />2Kr 6:18; Ilm 1:8; Ilm 16:14; Ilm 19:15; Ilm 21:22). Sõna, mis on tõlgitud kui „Kõigeväeline“ (<span class="Italic">pantokrator</span>), tähendab sõna otseses mõttes „kõikvõimas“. Tõsiasja, et Jumal on kõikvõimas, pole kinnitatud ainult sõnades, vaid seda tõendavad ka paljud hämmastavad juhtumid, mille puhul Jumal kasutab oma väge, et vabastada oma rahvas või sekkuda imeliselt maailmas toimuvasse mõnel muul põhjusel. </p>
			<p class="Tekst">Siiski ei tähenda ütlemine, et Jumal on „kõikvõimas“, seda, et Jumal saaks teha ükskõik mida. Pühakiri ütleb, et on seda, mida Jumal teha ei saa; näiteks 2Tm 2:13 teatab, et Jumal „ei saa ennast salata“.</p>
			<p class="Tekst">Seega on valdav osa kristlasi nõus, et Jumal on kõikvõimas (kõikväeline), mis tähendab, et Jumalal on vägi teha kõike, mis ei lähe iseendaga vastuollu – kõike, mis on loogiliselt võimalik ja kooskõlas Jumala olemusega. Kristuse palvest Ketsemanis ilmneb, et Jumal jaoks pole kõik võimalik, sest mõne teoga kaasneks vastuolu. Kuigi Kristus kinnitas, et „kõik on aga võimalik Jumala käes“ (Mt 19:26), palvetas Ta Isa poole siis, kui ristilöömisaeg ligines: „Minu Isa, kui see on võimalik, siis möödugu see karikas minust! Ometi ärgu sündigu nõnda, nagu mina tahan, vaid nii nagu sina!“ (Mt 26:39).</p>
			<p class="Tekst">Muidugi oli Isal täielik vägi vabastada Kristus ristiga seotud kannatustest, aga Ta ei saanud seda teha ja samas päästa patuseid. Sai olla kas üks või teine, mitte mõlemad.</p>
			<p class="P-ev-Loe">Pühakiri ütleb sedagi, et Jumal tahab igaüht päästa (näiteks 1Tm 2:4–6; Tt 2:11; 2Pt 3:9; Hs 33:11), aga igaüks ei saa päästetud. Mida räägib see tõsiasi meile vaba tahte olemasolust ja piiridest, mida loodolevustele antud vaba tahe seab Jumala väele?</p>
			<p class="P-ev-Kuup-ev">Teisipäev, 18. veebruar</p>
			<p class="P-ev-Pealkiri">Jumalat armastada</p>
			<p class="Tekst">See, et Jumal on kõikvõimas, ei tähenda, et Ta saaks teha midagi loogiliselt võimatut. Seega ei saa Jumal <span class="Italic">põhjuslikult ära määrata</span>, et keegi <span class="Italic">vabalt ehk sundimatult </span>Teda armastaks. Kui millegi vabalt tegemine tähendab tegutsemist ilma, et tegu oleks ette määratud, siis on selle määratluse järgi võimatu panna kedagi midagi <span class="Italic">vabalt </span>tegema. Ühesõnaga, nagu oleme näinud ja taas rõhutame&#160;– Jumal ei saa sundida kedagi Teda armastama, sest hetkest, mil sunnitakse, ei ole enam tegemist armastusega.</p>
			<p class="P-ev-Loe">Loe Mt 22:37 ja 5Ms 6:4, 5. Mida räägivad need salmid vaba tahte olemasolust?</p>
			<p class="Tekst">Suurim käsusõna – armasta Jumalat – on tõenduseks, et Jumal tahab tõepoolest igaühe armastust. Siiski ei armasta igaüks Jumalat. Miks ei <span class="Italic">pane Jumal </span>siis igaüht lihtsalt Teda armastama? Veelkord: sellepärast, et armastus, olemaks armastus, peab tulema vabalt. </p>
			<p class="P-ev-Loe">Loe Hb 6:17, 18 ja Tt 1:2. Mida räägivad need piiblitekstid Jumalast?</p>
			<p class="Tekst">4Ms 23:19 sõnade järgi „Jumal ei ole inimene, et ta valetaks“. Jumal ei valeta kunagi (Tt 1:2); Jumal peab alati sõna, mida on andnud, ega murra iialgi tõotust (Hb 6:17, 18). Seega, kui Jumal on tõotanud midagi teha või pühendunud millelegi, piirab see tõotus moraalselt Tema edasist tegevust.</p>
			<p class="Tekst">See tähendab, et kuna Jumal annab enamikul juhtudel oma loodud olevustele vabaduse valida teisiti, kui Tema ise eelistaks, ei ole Jumala otsustada, mida inimesed valivad. Kui Jumal on pühendunud andma oma loodutele vaba tahet, on inimestel võime kasutada oma vabadust sel viisil, mis läheb vastuollu Jumala ideaalsete soovidega. On kurb, et paljud inimesed kasutavad oma vabadust just niimoodi. Järelikult juhtub palju niisugust, mida Jumal ei ole soovinud, vaid mis, korrektselt väljendudes, ei sõltu Jumalast. </p>
			<p class="P-ev-Loe">Mida sa oled teinud, mille kohta teadsid, et Jumal ei taha, et sa seda teeksid? Mida õpetab see sulle vaba tahte olemasolust ja võimalikest kohutavatest tagajärgedest?</p>
			<p class="P-ev-Kuup-ev">Kolmapäev, 19. veebruar </p>
			<p class="P-ev-Pealkiri">Jumala ideaal ja parandusmeede</p>
			<p class="P-ev-Loe">Loe Ef 1:9–11. Mida räägib see piiblisalm ettemääratuse kohta? Kas osa inimesi on ette määratud saama päästetud ja teised hukkuma?</p>
			<p class="Tekst">Kreekakeelne sõna, mida tõlgitakse siin ja mujal Pühakirjas kui „ettemääratud“ (<span class="Italic">prohorizo</span>), ei õpeta iseenesest, et Jumal määrab ajaloo põhjuslikult ära. Kõnealuse kreekakeelse sõna tähendus on pigem lihtsalt „varem otsustama“. </p>
			<p class="Tekst">Muidugi võib keegi otsustada midagi varem ühepoolselt. Samuti võib keegi otsustada midagi varem viisil, mis arvestab teiste vabade otsustega. Pühakiri õpetab, et Jumal teeb viimast.</p>
			<p class="Tekst">Siin ja mujal (näiteks Rm 8:29, 30) tähistab mõiste, mida tõlgitakse kui „ettemääratud“, seda, mida Jumal plaanib teha tulevikus <span class="Italic">pärast selle arvesse võtmist, mida Jumal teab ette loodolevuste vabade otsuste kohta. </span>Nõndaviisi saab Jumal oma ettenägelikkuses juhtida ajalugu Tema soovitud heade eesmärkideni. Seejuures saab Ta kõigiga arvestada ja ühtlasi austada seesugust loodud vabadust, mida nõuab ehe armastav suhe.</p>
			<p class="Tekst">Ef 1:11 teatab, et Jumal „teeb kõik oma tahtmise nõu järgi“. Kas see tähendab, et Jumal määrab kõik juhtuma <span class="Italic">täpselt nii, nagu Tema soovib?</span> Kui lugeda Ef 1:9–11 eraldi, siis võib tunduda, et see seisukoht leiab kinnitust. Ometi oleks selline tõlgendus vastuolus paljude varem vaadatud piiblitekstidega, mis näitasid, et nii mõnigi kord heitsid inimesed kõrvale „Jumala tahte“ (Lk 7:30, NKJV, võrdle Lk 13:34; Ps 81:12–15). Kuna Piibel ei räägi endale vastu, siis kuidas mõista neid piiblitekste sel moel, et need oleksid üksteisega kooskõlas?</p>
			<p class="Tekst">See tekstilõik saab täie tähenduse siis, kui keegi tunneb lihtsalt ära vahe Jumala „ideaalse tahte“ ja „parandusmeetme“ vahel. Jumala „ideaalne tahe“ on see, mille toimumist Jumal päriselt eelistab ja mis toimub siis, kui igaüks teeb alati just seda, mida Jumal soovib. Teisalt on Jumala „parandusmeede“ selline Jumala tahe, mille juures on arvesse võetud juba kõiki muid tegureid, sealhulgas loodud olevuste vabu otsuseid, mis kalduvad mõnikord kõrvale sellest, mida Jumal eelistab. Tundub, et Ef 1:11 viitab Jumala „parandusmeetmele“. </p>
			<p class="P-ev-Loe">Jumal teab tulevikku ette nii võimsalt, et teades isegi kõiki valikuid – sealhulgas halbu valikuid –, mida inimesed teevad, laseb Ta ikka tulla „kõik asjad koos heaks“ (Rm 8:28, CEB). Millist lohutust see tõde sulle pakub?</p>
			<p class="P-ev-Kuup-ev">Neljapäev, 20. veebruar</p>
			<p class="P-ev-Pealkiri">Kristus on maailma ära võitnud</p>
			<p class="Tekst">Kui kõik läinuks Jumala ideaalse tahtmise kohaselt, ei oleks iialgi olnud kurjust, vaid üksnes täiusliku armastuse õndsus ja harmoonia. Lõpuks uuendatakse universum täiuslikuks, Jumala ideaalse tahte kohaseks. Vahepeal viib Jumal oma tahtmist edasi sel viisil, mis arvestab Tema loodud olevuste vabalt langetatud otsustega.</p>
			<p class="Tekst">Kujuta ette küpsetamisvõistlust, kus kõik osalejad on kohustatud kasutama kindlate koostisainete komplekti, aga nad võivad oma soovi järgi lisada ka igasuguseid muid koostisosi, et saaks küpsetatud just selline kook, nagu nad tahavad. Selle, millise koogi keegi küpsetab, määravad lõpuks vähemasti osaliselt ka need koostisained, mida pagar ei ole ise valinud.</p>
			<p class="Tekst">Samuti (selle näite piires), kuna Jumal on pühendunud austama loodud olevuste vabadust, mida on armastuse jaoks vaja, ei ole paljud maailma ajaloo „koostisosad“ mitte Jumala valitud, vaid on tegelikult vastupidised sellele, mida Jumal soovib. </p>
			<p class="Tekst">Selle vaatenurga põhjal ei ole jumalik ettenägelikkus lihtsalt ühemõõtmeline – justkui kontrolliks Jumal ühepoolselt kõike, mis juhtub. Pigem peaks Jumala ettenägelikkust vaatama (vähemasti) kahemõõtmelisena. Nii mõndagi siin maailmas on põhjustanud Jumal, aga muud juhtumid on loodud olevuste vabalt langetatud otsuste tulemus (näiteks kõik pahed). Toimub palju niisugust, mille toimumist Jumal ei soovi. </p>
			<p class="P-ev-Loe">Loe Jh 16:33. Millist lootust pakub see piiblisalm isegi katsumuste keskel?</p>
			<p class="Tekst">Eelkõige just kannatuste ja katsumuste aegadel võib inimeste usk vankuda, sest nad arvavad ekslikult, et Jumal säästab ja peaks säästma neid selle elu kannatustest ja katsumustest. Aga Jeesus jutustab meile hoopis teistsuguse loo, kui hoiatab oma järelkäijaid, et neile saavad siin maailmas osaks katsumused ja viletsused, kuid lootus jääb, sest Kristus on maailma ära võitnud (Jh 16:33).</p>
			<p class="Tekst">Tõsiasi, et satume kannatustesse ja katsumustesse, ei tähenda, et Jumal tahab meie jaoks ideaalis just seda. Meil tuleb alati meeles pidada tervikpilti: suurt võitlust. Siiski võime olla kindlad, et kuigi halb ei ole hea jaoks vajalik, saab Jumal tuua hea esile ka halbadest sündmustest. Ja kui me Jumalat usaldame, saab Jumal kasutada isegi meie kannatusi selleks, et tõmmata meid Temale ligemale ning innustada meid olema kaastundlikud ja hoolivad kaasinimeste suhtes.</p>
			<p class="P-ev-Kuup-ev">Reede, 21. veebruar </p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Ajastute igatsus“ peatükki „Jumal meiega“, orig lk 19–26.</p>
			<p class="Tekst">„Lunastusplaan ei olnud tagantjärele tekkinud mõte, pärast Aadama langemist kavandatud ettevõtmine. See oli „saladuse ilmutus, mis on olnud igavesest ajast varjul“ (Rm 16:25). Jumal ja Kristus teadsid algusest peale, et Saatan murrab truudust ning inimene langeb ärataganeja petlikku võrku. Jumal ei määranud ette, et patt peaks eksisteerima, kuid Ta nägi ette selle olemasolu ning valmistus selleks kohutavaks võimaluseks. Ta armastas seda maailma nii väga, et Ta tõotas anda oma ainsa Poja, et ükski, „kes usub Temasse, ei saaks hukka, vaid et temal oleks igavene elu“ (Jh 3:16).“ – Ellen G. White, „Ajastute igatsus“, orig lk 22.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Kui Jumal ei saa alati seda, mida tahab, siis mismoodi mõjutab see tõsiasi su mõtteviisi selles maailmas toimuva suhtes? Mil viisil sa elad, kui mõistad, et Jumalal on täitumata soove?</p>
			<p class="Küsimused-Aruteluks"><span class="P-ev-Loe">2</span>. Kui minna tagasi neljapäevase osa võrdluse juurde koogiküpsetamisega, saame aru, miks „Jumal ja Kristus [kes] teadsid algusest peale, et Saatan murrab truudust“ läksid edasi ja lõid meid siiski. Üks koostisosa pidi olema armastus, ja armastus tähendas vabadust. Selle asemel, et jätta meid ilma võimest armastada, lõi Jumal meid suutlikuks armastama, teades samas, et viimaks viib see Jeesuse ristile. Mida peaks tõsiasi, et Kristus nõustus pigem ristil kannatama kui keelama meile armastuseks vajalikku vabadust, kõnelema sellest, kui püha ja põhjapanev on armastus Jumala valitsemises?</p>
			<p class="Küsimused-Aruteluks"><span class="P-ev-Loe">3</span>. Kurvastame pahatihti siin maailmas oleva kurjuse ja kannatuste üle, aga kui sageli võtad aega mõelda, et Jumal ise kurvastab ja nutab kannatuste ja kurjuse pärast? Kuidas muudab see su arusaama kurjusest ja kannatustest, kui sa annad endale aru, et Jumal kannatab kurjuse pärast?</p>
			<p class="Küsimused-Aruteluks"><span class="P-ev-Loe">4</span>. Kuidas aitab tõde, et siin maailmas juhtub palju sellist, mis ei ole Jumala tahtmine, sul hakkama saada sinu enda kannatustega, eriti kui need on mõttetud ega vii millegi heani?</p>
			<p class="Lugu-Pealkiri">Rumbalt kirikusse</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">N</span>elson oli väike poiss ja seega rumbale minekuks liiga noor. Aga ta tajus, et miski oli vale, kui vanemad viisid ta 31. detsembril kirikusse ja jätsid seejärel koju, et nad saaksid ise tähistada aastavahetust rumbal – <br />pärimuslikul peol, kus kõlas muusika ning tantsiti ja joodi. </p>
			<p class="Tekst">Nelsoni kultuuris käisid kristlased kirikus selleks, et end enne aastavahetust Jumala ees pühitseda ning minna siis rumbale ja lärmitseda kuni uue aastani. Nelson oli küll noor, aga ta tajus, et kirik oli püha paik ning rumba, mida peeti tavaliselt baarides ja ööklubides, ei olnud püha. Ta arutles nii: „Miks käib mu pere kirikus, et pühitsetud saada, ja läheb siis rumbale, et pühitsust kaotada?“</p>
			<p class="Tekst">Nelson küsis emalt: „Miks sa lähed kirikusse ja siis rumbale?“</p>
			<p class="Tekst">Ema ei vastanud.</p>
			<p class="Tekst">Noormehena lõpetas Nelson kirikus käimise ja hakkas rumbal mängima vallenato rahvamuusikat. Ta oli suurepärane akordionimängija ning liikus kiiresti oma unistuse poole saada rikkaks ja kuulsaks. Siis kohtus ta oma tulevase naise Lauraga, endise seitsmenda päeva adventistiga.</p>
			<p class="Tekst">„Kas sa teadsid, et surnud ei ole taevas?“ küsis Laura.</p>
			<p class="Tekst">Nelsonile need Laura mõtted ei meeldinud, aga talle meeldis Laura. Nii jäid nad suhtlema.</p>
			<p class="Tekst">Mõne aja pärast läks Laura uuesti adventkirikusse ning kutsus Nelsonit oma ema ja isaga kohtuma. Esimesel kohtumisel üllatas Laura isa Nelsonit siis, kui nad istusid söögilauda. „Palvetagem toidu pärast,“ ütles ta. Nelson polnud seni kunagi enne sööma hakkamist palvetanud.</p>
			<p class="Tekst">Nelson ja Laura isa said headeks sõpradeks. Üsna pea hakkas Nelson enne sööma hakkamist palvetama. Samuti hakkas ta koos Lauraga kirikus käima. Algul ei tundnud ta selle üle rõõmu, sest talle tundus kummalisena käia kirikus laupäeviti. Aga siis luges ta neljandat käsku 2Ms 20:8–10 ja sai aru, et Jumal kohustas inimesi pidama pühaks seitsmendat päeva. Ta tahtis olla püha.</p>
			<p class="Tekst">Täna on 30aastane Nelson Silva adventkoguduse muusik ega mängi enam rumbal akordioni. See-eest mängib ta söögikohtades ja sünnipäevapidudel. Ta räägib kuulajatele Jumala halastusest ja palvetab nende eest. Tema ja rühm koguduse muusikuid mängib ka liinibussides.</p>
			<p class="Tekst">„Muusika pani mind maailmas särama, aga nüüd tahan särada Kristusele,“ ütles ta.</p>
			<p class="Lugu-Autor">Palveta, et evangeeliumi kuulutataks kõikidele kultuuridele ja rahvastele kogu maailmas. Täname sind misjoniannetuste eest, mis aitavad levitada evangeeliumi rahvaste seas, kelleni see on jõudnud kas vähe või üldse mitte. Vaata YouTube’ist videot, kus Nelson mängib akordioni, aadressil bit.ly/Nelson-Silva.</p>
			<p class="N-dal-Kuup-ev">9. õppetükk: 22.–28. veebruar</p>
			<p class="N-dal-Pealkiri">Kosmiline konflikt</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Mt 13:24–27; 1Ms 1:31; Hs 28:12–19; Js 14:12–15; Mt 4:1–11; Jh 8:44, 45.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Ja ma tõstan vihavaenu sinu ja naise vahele, sinu seemne ja tema seemne vahele, kes purustab su pea, aga kelle kanda sa salvad“ (1Ms 3:15).</p>
			<p class="Tekst">Piibellikus teoloogias on keskne koht suurel võitlusel Kristuse ja Saatana vahel. Kuigi arusaam kosmilisest konfliktist Jumala ning taevalike olevuste vahel, kes on langenud ja Jumala vastu mässulised, torkab Pühakirjas korduvalt silma (Mt 13:24–30, 37–39; Ilm 12:7–10) ja on levinud suures osas kristlikus traditsioonis, on paljud kristlased kogu selle mõtte tagasi lükanud või tähelepanuta jätnud. </p>
			<p class="Tekst">Kuid Piibli vaatenurgast on kosmilise konflikti teema, mispuhul on Jumala riigi vastasteks kurat ja tema inglid, midagi sellist, mida me ei saa tähelepanuta jätta. Vastasel juhul kaoks suur osa piiblilugude mõttest. Ainuüksi evangeeliumid kubisevad viidetest kuradile ja kurjadele vaimudele, kes Jumalale vastu panevad. </p>
			<p class="Tekst">Sellel nädalal hakkame uurima, kuidas vastata kahele järgnevale küsimusele mõningate ülitähtsate piiblitekstide põhjal.</p>
			<p class="Tekst">(1) Kus räägib Pühakiri sellest, et Jumala ja Saatana vahel on kosmiline konflikt?</p>
			<p class="Tekst">(2) Millise iseloomuga on kosmiline konflikt Pühakirja põhjal?</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 1. märtsiks.</span></p>
			<p class="P-ev-Kuup-ev">Pühapäev, 23. veebruar </p>
			<p class="P-ev-Pealkiri">See on vihamehe töö</p>
			<p class="P-ev-Loe">Loe Mt 13:24–27. Kuidas aitab see tähendamissõna meil aru saada maailmas olevast kurjusest?</p>
			<p class="Tekst">Jeesus jutustab loo maaomanikust, kes külvab oma põllule vaid hea seemne. Kuid nisu seas tärkab umbrohi. Seda nähes küsivad peremehe sulased: „Isand, eks sa külvanud head seemet oma põllule, kust nüüd tuleb sinna raihein?“ <br />(Mt 13:27). Sarnane küsimus kõlab tihtilugu tänapäeval seoses kurjuseprobleemiga: kui Jumal lõi maailma läbinisti heaks, siis miks on siin kurjus? </p>
			<p class="P-ev-Loe">Loe Mt 13:28–30. Toetu seejuures Kristuse selgitusele, mis on kirjas Mt 13:37–40. Kuidas heidab seegi valgust kosmilise konflikti olemusele?</p>
			<p class="Tekst">Peremees vastab sulaste küsimusele nii: „See on vihamehe töö“ (Mt 13:28). Hiljem ütleb Jeesus, et „hea seemne külvaja“ on Inimese Poeg, Jeesus ise <br />(Mt 13:37), ning selgitab, et „põld on maailm“ (Mt 13:38) ja „vihamees“, kes umbrohtu külvas, „on kurat“ (Mt 13:39). Siinne jutustus loob selgelt pildi kosmilisest konfliktist Kristuse ja Saatana vahel. Miks on maailmas kurjus? Kurjus on peremehe vastu võitleva vaenlase (kuradi) kätetöö. „See on vihamehe töö“ (Mt 13:28).</p>
			<p class="Tekst">Selline vastus kutsub aga esile järgmise küsimuse: „Kas sa tahad, et me läheme ning selle kokku korjame?“ Teisiti öeldes, miks mitte kurjus kohe välja juurida? „Ei,“ vastab peremees, „sest muidu te kisuksite raiheina korjates üles ka nisu. Laske mõlemaid ühtmoodi kasvada lõikuseni“ (Mt 13:29, 30; võrdle <br />Mk 4:29). Tähendamissõna kohaselt kaotab Jumal lõpuks kurjuse, aga selle enneaegne väljajuurimine tooks kaasa pöördumatu kahju, mis vigastaks head.</p>
			<p class="P-ev-Loe">Millised ohud peituvad selles, kui umbrohtu püütakse kohe nisust eraldada? Samas, miks ei tähenda see, et peaksime lihtsalt eirama kurja enda ümber?</p>
			<p class="P-ev-Kuup-ev">Esmaspäev, 24. veebruar</p>
			<p class="P-ev-Pealkiri">Võitluse algus maa peal</p>
			<p class="Tekst">Tähendamissõnas esitatakse küsimus, miks on põllul halb seeme, kuigi omanik külvas ainult head seemet. Selle sarnane on järgmine küsimus: kui Jumal lõi maailma läbinisti heaks, siis miks tärkas siin kurjus?</p>
			<p class="P-ev-Loe">Loe 1Ms 1:31. Mida väljendavad Jumala sõnad loomistöö kohta siis, kui Jumal loomise lõpetas, ja miks on see vastus oluline?</p>
			<p class="Tekst">Kui Jumal lõpetas maailma loomise, oli maailm 1Ms 1:31 põhjal „väga hea“. Moosese esimese raamatu 1. peatükis ei vihjata kordagi kurjusele, kui Jumal selle planeedi lõi. Kuidas tuli siis inimkogemusse kurjus?</p>
			<p class="P-ev-Loe">Loe 1Ms 3:1–7. Mida räägib loetu meile kurjuse tulekust maa peale? Millist valgust heidab see kosmilise konflikti olemusele? (Vaata ka Ilm 12:7–9.)</p>
			<p class="Tekst">Selles loos näeme, et madu, kes osutub kuradiks („see muistne madu“, <br />Ilm 12:7–9), valetab Jumala iseloomu kohta. Madu esitab esmalt küsimuse, mis paneb kahtlema Jumala korralduses, pöörates oma küsimuses Jumala käsu peaaegu pea peale. Siis esitab madu otsese väljakutse Jumala öeldule, kui teatab Eevale: „Te ei sure, kindlasti mitte“ (1Ms 3:4).</p>
			<p class="Tekst">Üks kahest – kas madu või Jumal – valetas Eevale, kellel tuli nüüd valida, kas uskuda Jumala sõnu või seda, mida ütles madu.</p>
			<p class="Tekst">Siin ja mujal Pühakirjas on kõnealuse konflikti sisuks eeskätt see, mida ja keda uskuda, ning uskumine on omakorda lahutamatult seotud armastusega. Sinu uskumused teise kohta – milline ta on ja kas teda saab usaldada – mõjutavad sügavalt seda, kas sa armastad ja usaldad teda ning kuulad seega, mida ta sulle räägib. </p>
			<p class="P-ev-Loe">Loe 1Ms 3:15. Jumala sõnades maole, et naise seeme (viide Messiale) purustab mao pea, nähakse Pühakirja esimest evangeeliumi (niinimetatud protoevangeelium). Kuidas võimendab see konflikti tegelikkust ja annab meile selle keskel ikkagi lootust?</p>
			<p class="P-ev-Kuup-ev">Teisipäev, 25. veebruar </p>
			<p class="P-ev-Pealkiri">Võitluse algus taevas</p>
			<p class="Tekst">Juba ainuüksi Moosese esimese raamatu 1.–3. peatükk näitavad, et kurjus oli olemas enne Aadama ja Eeva pattulangemist. Isegi kui kurjus ei olnud Eedenis konkreetne tegelikkus, oli „kurjus“ juba ilmnenud „hea ja kurja tundmise puu“ nimes (1Ms 2:9, 17). Siis süüdistas madu Jumalat valetamises, kuigi tegelikult valetas tema, madu. Mao olemasolu (Ilm 12:9) ja tema valetamine näitavad, et kurjus oli kohal. Seega on kurjus ilmselgelt olemas juba Eedenis enne pattulangemist.</p>
			<p class="P-ev-Loe">Loe 2Ms 25:19, 20 valguses Hs 28:12–19. Mis liiki on selle olevuse pattulangemine?</p>
			<p class="Tekst">Selle piibliteksti järgi sai kurjus ja kosmiline konflikt alguse taevas.</p>
			<p class="Tekst">Enne pattulangemist oli olevus, keda hakati tundma Saatana nime all, kattev keerub. Peale selle, et teda nimetatakse keerubiks, öeldakse, et ta oli „eeskujulikkuse pitserimärk täis tarkust ja täiuslikult ilus“ ning ta oli „Eedenis, Jumala aias“ (Hs 28:12, 13). Kumbagi väljaütlemist ei saa väita Tüürose inimesest kuninga (või mõne teise inimese) kohta. Seega teame, et siin võime heita pilgu Lutsiferi langemisele.</p>
			<p class="P-ev-Loe">Loe Js 14:12–15. Millist lisavalgust heidab see suure võitluse algusele?</p>
			<p class="Tekst">Jesaja raamatu 14. peatüki põhjal otsustas Lutsifer ennast ülendada ja teha ennast otsekui Jumalaks. See salm täiendab Hs 28. peatükis nähtut, et tema „süda läks ülbeks“ tema „ilu“ tõttu (Hs 28:17). Ilu pidanuks panema teda austama Jumalat, kes oli ta ilusaks teinud, kuid selle asemel muutus ta ülbeks. Mis veel hullem, oma ülbuses asus Lutsifer haarama Jumala kohta ja hakkas Teda laimama. Hs 28:16 esinev heebreakeelne sõna „kaubitsema“ tähendab ka „laimama“ ning viitab sellele, kuidas Saatan hakkab tegutsema Jumala vastu ja ka meie vastu. </p>
			<p class="P-ev-Loe">Kuidas mõista tõsiasja, et Lutsifer, kes langes, oli algselt „laitmatu… [oma] loomispäevast“, kuni temas „leiti ülekohut“ (Hs 28:15)? Kuidas saaks täiuslik olevus langeda, kui see täiuslikkus ei sisaldaks tõelist moraalset vabadust?</p>
			<p class="P-ev-Kuup-ev">Kolmapäev, 26. veebruar </p>
			<p class="P-ev-Pealkiri">Kui sa mind kummardad</p>
			<p class="Tekst">Saatana püüdlus Jumala trooni anastada avaldub ka kiusamisloos, millest kirjutavad Mt 4. peatükk ja Lk 4. peatükk. Jeesuse ja kiusaja jahmatav kokkupõrge avaldab suure osa konflikti olemusest. Näeme siin Kristuse ja Saatana vahelise suure võitluse tegelikkust, mis esitatakse ilmselgel ja näitlikul kujul.</p>
			<p class="P-ev-Loe">Loe Mt 4:1–11. Kuidas avaldub siin Kristuse ja Saatana vaheline suur võitlus?</p>
			<p class="Tekst">Vaim „viis“ Jeesuse kõrbesse selgesõnalisel eesmärgil – „kuradi kiusata“ <br />(Mt 4:1). Enne kokkupõrget paastus Jeesus nelikümmend päeva. Niisiis, kui kurat tuli, kiusas ta Jeesust muutma kivid leivaks, tehes panuse Jeesuse tohutule näljale. Aga Jeesus astus sellele kiusatusele vastu Pühakirjaga ja Saatana nüke ei läinud läbi.</p>
			<p class="Tekst">Siis püüdis kurat panna Jeesuse ülbelt käituma ja kiusas Teda ettepanekuga kukutada end templiharjalt alla. Saatan väänas Pühakirja, lastes mõista, et juhul, kui Jeesus on tõesti Jumala Poeg, kaitsevad Teda inglid. Aga Pühakirja õigesti mõtestamise abil seisis Jeesus jälle sellele kiusatusele vastu.</p>
			<p class="Tekst">Kolmas kiusatus paljastab selgelt selle, mida kurat püüdis saavutada. Ta tahtis, et Jeesus kummardaks teda. Saatan üritab endale saada kummardamist, mis kuulub üksnes Jumalale.</p>
			<p class="Tekst">Oma eesmärgi täitmiseks näitab ta Jeesusele „kõiki maailma kuningriike ja nende hiilgust“ ning teatab siis: „Selle kõik ma annan sinule, kui sa maha langed ja mind kummardad“ (Mt 4:8, 9). Matteuse evangeeliumi paralleeltekstis, Lk 4:6, väidab kurat: „Ma tahan anda sulle meelevalla kõigi nende üle ja nende hiilguse, sest see on minu kätte antud ja mina võin selle anda, kellele ma iganes tahan“ (Lk 4:6).</p>
			<p class="Tekst">Taas astub Jeesus kiusatusele vastu Pühakirjaga ja taas läheb Saatana plaan luhta.</p>
			<p class="Tekst">Kõigil kolmel juhul kasutas Jeesus Pühakirja, et kaitsta ennast vaenlase rünnakute vastu.</p>
			<p class="P-ev-Loe">Ef 6:12 tuletab meelde, et „meil ei tule ju võidelda inimestega, vaid meelevaldade ja võimudega, selle pimeduse maailma valitsejatega, kurjade taevaaluste vaimudega“. Kuigi me ei pea elama pidevas hirmus, miks peaksime alati meeles pidama enda ümber toimuva võitluse tegelikkust?</p>
			<p class="P-ev-Kuup-ev">Neljapäev, 27. veebruar</p>
			<p class="P-ev-Pealkiri">Kosmilise konflikti olemus</p>
			<p class="Tekst">Oleme vaadanud mõningaid piiblitekste, mis räägivad kosmilisest konfliktist Jumala ja Saatana vahel. Aga kuidas on selline konflikt üldse võimalik? Kuidas võitleb keegi vastu kõikvõimsale Jumalale? Kui kosmilise konflikti keskmes olnuks puhtalt jõud, oleks see olnud läbi juba enne, kui see üldse alata oleks saanud. Niisiis peab siin olema midagi muud. Tõepoolest, Pühakiri avaldab meile, et see konflikt on vaidlus Jumala iseloomu üle – konflikt laimu üle, mida kurat esitab Jumala kohta, väites kõige muu hulgas, et Jumal ei ole täiesti hea ega armastav. Selliseid väiteid ei saa tühistada väe või toore jõuga, vaid kahe vastase võrdlemisega. </p>
			<p class="Tekst">„Võitluses patu vastu võis Jumal kasutada ainult õiglust ja tõde. Saatan võttis kasutusele vahendid, mida Jumal ei saanud kasutada: meelituse ja pettuse. Ta oli püüdnud inglite ees võltsida Jumala Sõna ja tõlgendada vääriti Tema valitsussüsteemi. Ta oli püüdnud väita, et Jumal ei lähtunud mitte õiglusest, kui Ta esitas taeva elanikele seadusi ja määrusi, vaid nõudis loodolevuste alistumist ja kuulekust ainult eneseülistussoovist. Sellepärast oli vaja näidata taeva elanike ja kõigi maailmade ees, et Jumala valitsus on õiglane, Tema käsk täiuslik. Saatan oli lasknud paista, et just tema seisis universumi heaolu eest. Selleks, et kõik saaksid tundma õppida tema eesmärke, oli tarvis aega, et ta ilmutaks ennast oma kurjade tegude kaudu.“ – Ellen G. White, “Suur võitlus”, orig lk 498.</p>
			<p class="P-ev-Loe">Loe Ilm 12:7–9 valguses Jh 8:44, 45. Mida annavad need piiblitekstid teada kuradi iseloomu ja strateegia kohta?</p>
			<p class="Tekst">Algusest peale on kuradil olnud plaanis panna loodud olevused uskuma, et Jumal ei ole päriselt õiglane ega armastav ning et Tema seadus on rõhub loodolevusi ja teeb neile kahju. Pole ime, et Jeesus ütles kuradi kohta: „Ta on valetaja ja vale isa“ (Jh 8:44). Seevastu Jeesus tuli andma „tunnistust tõe kohta“ (Jh 18:37) ning seisma otseselt vastu Saatana valedele ja laimule. Jeesus tuli kuradit ja tema väge võitma ning lõpuks hävitama (1Jh 3:8; Hb 2:14). </p>
			<p class="Tekst">Ilm 12:9, 10 kirjeldab Saatanat kui (1) „muistset madu“, (2) Jumala rahva süüdistajat taevaõuedes ja (3) suurt lohet, kes eksitab kogu ilmamaad. Kreekakeelne sõna, mida tõlgitakse kui „kurat“, tähendabki „laimaja“. See näitab taas, et konflikti sisuks on uskumine, sealhulgas uskumused Jumala iseloomu kohta.</p>
			<p class="P-ev-Kuup-ev">Reede, 28. veebruar</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Suur võitlus“ peatükki „Kurjuse algus“, orig lk 492–504.</p>
			<p class="Tekst">„Pühakirjas esitatakse väga selgelt tõsiasja, et Jumal ei ole mingil viisil vastutav patu sissetungi eest; et polnud mingit meelevaldset jumaliku armu tagasitõmbumist, mingit puudujääki Jumala valitsuses, mis oleks andnud alust vastuhaku tekkimiseks. Patt on sissetungija, mille olemasoluks pole ainsatki põhjust. See on mõistatuslik, seletamatu; seda vabandada tähendab seda kaitsta... Kui vastuhakkaja oleks kohe hävitatud, oleksid nad teeninud Jumalat pigem hirmust kui armastusest. Sellisel juhul poleks petja mõju ikkagi täiesti hävinud ega mässuvaim viimseni kadunud. Kurjusel tuli lasta küpseda. Kogu universumi igavese heaolu nimel peab Saatan oma põhimõtteid täielikumalt välja arendama, et kõik loodolevused näeksid tema süüdistusi Jumala valitsuse vastu õiges valguses, et Jumala õiglus ja halastus ning Tema käskude muutumatus võiksid igavesti olla väljaspool igasugust kahtlust.“ – Ellen G. White, „Suur võitlus“, orig lk 492, 493, 499.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Paljud inimesed imestavad, kuidas sai patuta olevus nagu Lutsifer esimest korda pattu teha. Miks on patt nii „salapärane“ ja „seletamatu“? Kas saame selgitada esimest pattu ilma seda vabandamata või õigustamata? See tähendab, miks on patu algupära selgitamine sama, mis selle õigustamine?</p>
			<p class="Küsimused-Aruteluks"><span class="P-ev-Loe">2</span>. Miks Jumal ei hävitanud Saatanat otsekohe? Miks lubatakse kurjusel „täielikult välja areneda“? Kuidas on see „kogu universumi igavese heaolu nimel“?</p>
			<p class="Küsimused-Aruteluks"><span class="P-ev-Loe">3</span>. Miks on väga tähtis aru saada, et konflikt Jumala ja Saatana vahel ei ole puht võimuvõitlus, vaid midagi teistlaadi? Mismoodi on konflikt iseloomu üle teistsugune, kui puht võimuvõitlus olla saab?</p>
			<p class="Küsimused-Aruteluks"><span class="P-ev-Loe">4</span>. Kuidas kergitab konflikti olemuse mõistmine nii-öelda eesriiet ja aitab aru saada, mil viisil on su enda elu kosmilise konflikti mikrokosmos? Mismoodi koged sa isegi praegu selle võitluse olemasolu? Kuidas peaksid reageerima, et näidata, kelle poolel sa tegelikult oled? </p>
			<p class="Lugu-Pealkiri">Visa helistaja, 1</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">Z</span>oomi kutse ei tulnud lihtsalt läbi.</p>
			<p class="Tekst">„See ei tööta!“ hüüatas Matrona.</p>
			<p class="Tekst">Oma telefonis võis Colette kuulda, kuidas Matrona tippis üha uuesti lasteasutuse arvutisse Zoomi salasõna. Nad olid sel nädalal püüdnud mitu korda Zoomis vestelda. Matrona oli üks neist paljudest Alaska põlisrahva lastest, kes elasid Alaskal lasteasutustes ja asenduskodudes, ning ta tahtis väga Colette’iga tuttavaks saada.</p>
			<p class="Tekst">Ta proovis salasõna veel kord. „See ei tööta!“ hüüatas ta.</p>
			<p class="Tekst">„Pole midagi,“ ütles Colette.</p>
			<p class="Tekst">„Ei ole nii, et pole midagi! Ma tahan veel proovida,“ ütles Matrona.</p>
			<p class="Tekst">Kui see ikkagi ei toiminud, pani Colette ette, et nad räägiksid hoopis telefoni teel.</p>
			<p class="Tekst">Colette Reahl, seitsmenda päeva adventistist lastearst Anchorage’is, tahtis ka väga Matronaga tuttavaks saada. Fairbanksi lasteasutus soovitas Alaska põlisrahva hulgast pärit Matronat talle lapsendamiseks, kuid Colette ja Matrona olid teineteisest 360 miili kaugusel.</p>
			<p class="Tekst">Matrona andis vastumeelselt nõusoleku rääkida telefoni teel. Esimene küsimus, mille ta esitas, oli: „Millised reeglid su majas on?“</p>
			<p class="Tekst">„Sellest saame rohkem rääkida siis, kui sa meie majja tuled,“ vastas Colette. „Aga vastastikune lugupidamine on mu majas üsna tähtsal kohal.“</p>
			<p class="Tekst">Matrona küsitles Colette’i järgmised 30 minutit. Vestluse lõpus ütles ta: „Tead, mu kasuema kavatseb mu lapsendada, eks?“</p>
			<p class="Tekst">Floridast pärit Colette, kes oli elanud koos oma abikaasaga Alaskal kaheksa aastat, ei teadnud seda. Ta mõtles: „Matrona on nii huvitav ja nii isikupärane. Sellest saab vast seiklus!“</p>
			<p class="Tekst">Omalt poolt teadis Matrona, et Colette otsis, keda lapsendada, aga tüdruk ei tahtnud haiget saada. Nii tegi ta lähedaseks saamise Colette’ile keeruliseks.</p>
			<p class="Tekst">Colette küsis, kui sageli võiks ta helistada, ja Matrona pakkus välja, et korra nädalas, teisipäeviti. Aga siis, kui Colette helistas, ei olnud Matrona kättesaadav või ei vastanud. Nad muutsid päeva – algul neljapäevale ja seejärel laupäevale.</p>
			<p class="Tekst">Colette tajus, et Matrona oli nördinud, kuid ta ei saanud aru, miks. Ta otsustas ikkagi igal nädalal helistada, olenemata sellest, kas Matrona tahtis rääkida või mitte. Kui ta jätkas tingimuseta armastusest helistamist, hakkas Matrona süda sulama.</p>
			<p class="Lugu-Autor">See misjonilugu kirjeldab veidi eelneva kolmeteistkümnenda hingamispäeva projekti. Lastearst Colette Reahl on ühtlasi abijuht Alaskal asuvas Seitsmenda Päeva Adventistide Betheli koguduses, mis sai osa 2024. aasta kolmeteistkümnenda hingamispäeva annetusest. Täname, et aitad levitada evangeeliumi <br />29. märtsil kogutava kolmeteistkümnenda hingamispäeva annetuse kaudu. Colette’ist ja Matronast loe edasi järgmisel nädalal.</p>
			<p class="N-dal-Kuup-ev">10. õppetükk: 1.–7. märts</p>
			<p class="N-dal-Pealkiri">Lahingureeglid</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Tn 10:1–14; Ilm 13:1–8: Ii 1:1–12; Ii 2:1–7; Jh 12:31; Jh 14:30; Mk 6:5; Mk 9:29.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Kes teeb pattu, on kuradist, sest kurat teeb pattu algusest peale. Selleks ongi Jumala Poeg saanud avalikuks, et ta tühistaks kuradi teod“ (1Jh 3:8).</p>
			<p class="Tekst">1Kn 18:19–40 võib leida jõulise loo, mis avab kosmilise konflikti olemuse. See on Eelija lugu Karmeli mäel, kus Issand paljastab niinimetatud „rahvaste jumalad“. Kuid selliste „jumalate“ taga on midagi enamat kui tõdemus, et need on lihtsalt paganliku kujutlusvõime sünnitised. „Jumalate“ taga, mida Iisraeli ümbritsevad rahvad end teenivat arvasid, oli tõepoolest midagi veel. </p>
			<p class="Tekst">„Nad ohverdasid kurjadele vaimudele, mitte Jumalale, jumalaile, keda nad ei tundnud, uutele jumalatele, kes olid äsja tulnud, keda teie vanemad ei austanud“ (5Ms 32:17, NKJV). Paulus lisab: „... seda, mida paganad ohverdavad, ohverdavad nad kurjadele vaimudele, mitte Jumalale, ja ma ei taha, et te käiksite läbi kurjade vaimudega“ (1Kr 10:20, NKJV).</p>
			<p class="Tekst">Niisiis peitusid rahvaste väärjumalate taha tegelikult kurjad vaimud. See tähendab ju, et kõik pühakirjatekstid, mis käsitlevad ebajumalateenistust ja võõraid jumalaid, on „kosmilise konflikti“ tekstid. Selle taustal mõistame kosmilise konflikti teemat paremini. Ja sel tõel on tohutu tähtsus konflikti olemuse mõistmisel ning kurjuseprobleemi valgustamisel. </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 8. märtsiks.</span></p>
			<p class="P-ev-Kuup-ev">Pühapäev, 2. märts</p>
			<p class="P-ev-Pealkiri">Hiljaks jäänud ingel </p>
			<p class="Tekst">Oleme näinud, et rahvaste väärjumalad olid maskeeritud kurjad vaimud. Mujal näeme tõendeid selle kohta, et deemonlikud taevaalused valitsejad on mõnikord maiste valitsejate selja taga. Vaenlase jõud seisavad vastu isegi Jumala saadetud ingellikele käskjalgadele. </p>
			<p class="Tekst"> </p>
			<p class="P-ev-Loe">Loe Tn 10:1–14, pöörates erilist tähelepanu 12. ja 13. salmile. Mida saame neist salmidest teada kosmilise konflikti kohta? Mida sa arvad sellest, et Jumala saadetud inglile on kakskümmend üks päeva „vastu pandud“?</p>
			<p class="Tekst">Kuidas võis keegi kolm nädalat „panna vastu“ Jumala saadetud inglile? Jumalal, kes on kõikvõimas, oli vägi vastata Taanielile kohe – see tähendab, kui Ta oleks nii otsustanud. Kui Ta oleks kasutanud oma väge sel viisil, saanuks Ta teha nii, et Taaniel näinuks inglit kohe. Siiski pani „Pärsia kuningriigi kaitseingel“ Jumala saadetud inglile vastu tervelt kolm nädalat. Mis siin toimub? </p>
			<p class="Tekst">„Kolm nädalat heitles Gabriel pimeduse jõududega, kes püüdsid mõjutada Kyrose meelt. ... Tehti kõik, mida taevas sai teha Jumala rahva heaks. Lõpuks saadi võit. Vaenlase jõud hoiti vaos Kyrose kogu valitsemisajal ja Kyrose poja Kambysese... kogu valitsemisajal.“ – Ellen G. White, „Prohvetid ja kuningad“, orig lk 572.</p>
			<p class="Tekst">Et selline võitlemine aset leiaks, ei tohi Jumal kasutada kogu oma väge. Vaenlasele tuleb teatud osas lubada tõelist vabadust ja väge, mida ei võeta isemeelsest tujukusest ära, vaid mida piiravad mõningad parameetrid (üksikasju meile ei avaldata). Näib, et kosmilises konfliktis on parameetrid, mille raames tegutsevad isegi Jumala inglid ja millele käesolevas õppetükis viidatakse sõnaga „lahingureeglid“.</p>
			<p class="Tekst">Teatud mõttes pole neist piiranguist raske aru saada siis, kui adume mõtet, millest juba rääkisime: Jumal toimib ainult armastusega ning see armastus (mitte sundus) on Tema valitsemise alus. Mõte, et Jumal tegutseb ainult armastusest lähtuvaid põhimõtteid pidi, aitab meil paremini mõista suurt võitlust.</p>
			<p class="P-ev-Loe">Kuidas oled kogenud ainult armastuse (mitte sunduse) kaudu toimimise põhimõtete piire? Mida said teada väe piiride kohta?</p>
			<p class="P-ev-Kuup-ev">Esmaspäev, 3. märts</p>
			<p class="P-ev-Pealkiri">Ilmutusraamatu lohe</p>
			<p class="Tekst">Suures võitluses osalevate taevaaluste valitsejate üldvaate annab Ilmutusraamat, kus kuradit nimetatakse „muistseks maoks“, kes paneb Jumalale vastu ja „eksitab kogu ilmamaad“ (Ilm 12:9).</p>
			<p class="P-ev-Loe">Loe Ilm 13:1–8. Mis avaldub siin lohe võimupiirkonna ulatuse kohta?</p>
			<p class="Tekst">Lohe (Saatan) ei pea mitte üksnes sõda Jumalaga (Ilm 12:7–9) ja Tema sulastega (näiteks Ilm 12:1–6), vaid lisaks kujutatakse teda ka maiste kuningriikide telgitaguse niiditõmbajana, valitsejana, kes on läbi aegade kiusanud taga Jumala rahvast.</p>
			<p class="Tekst">Lohe „andis... oma väe ja oma trooni ja suure meelevalla“ merest üles tulnud metsalisele (Ilm 13:2; võrdle Ilm 13:5; Ilm 17:13, 14). Sellele merest tõusnud metsalisele antakse „suu rääkida suuri asju ja teotada Jumalat ning talle anti meelevald tegutseda nelikümmend ja kaks kuud“ (Ilm 13:5).</p>
			<p class="Tekst">Niisiis annab Saatan (lohe) väe ja valitsemisvolituse metsalisele (maapealsele usulis-poliitilisele võimule). Seda võimu kasutatakse Jumalale kuuluva kummardamise anastamiseks. Metsaline teotab Jumala nime ning sõdib Jumala pühade [inimeste] vastu ja saab vähemasti teatud ajaks isegi neist võitu. Sellise üleilmse volituse ja võimupiirkonna annab talle lohe, valitseja, kes selle maailma endale alistas.</p>
			<p class="Tekst">Ometi on Saatanale ja tema käsilastele seatud selged piirid, sealhulgas ajaline piirang. „Seepärast rõõmustage, taevad, ning teie, kes neis viibite! Häda maale ja merele, sest kurat on tulnud alla teie juurde; ta on suures raevus, teades, et tal on aega üürikeseks“ (Ilm 12:12).</p>
			<p class="Tekst">Saatan teab, et „tema aeg on üürike“ (Ilm 12:12, ESV), ning Ilmutusraamatus kirjeldatud sündmused lähevad edasi mööda prohvetlikku ajajoont, mis paigutab selliste kurjade jõudude võimutsemise kindlatesse piiridesse (vaata Ilm 12:14; Ilm 13:5).</p>
			<p class="Tekst">Tõepoolest kuulub Jumalale lõpuks võit. „Tema pühib ära iga pisara nende silmist ning surma ei ole enam ega leinamist ega kisendamist, ning valu ei ole enam, sest endine on möödunud“ (Ilm 21:4). </p>
			<p class="P-ev-Loe">Kuitahes raske võib meil praegu olla seda näha, võidab hea kord igaveseks kurjuse. Miks on niivõrd oluline, et me seda imelist tõotust iial ei unustaks?</p>
			<p class="P-ev-Kuup-ev">Teisipäev, 4. märts</p>
			<p class="P-ev-Pealkiri">Iiobi juhtum</p>
			<p class="Tekst">Iiobi raamatus on mõningaid väga huvitavaid sissevaateid suure võitluse reaalsusse.</p>
			<p class="P-ev-Loe">Loe Ii 1:1–12 ja Ii 2:1–7. Millistelt suure võitluse põhimõtetelt siin kate pealt tõmmatakse?</p>
			<p class="Tekst">Nendest salmidest on võimalik välja noppida mitu tähelepanuväärset üksikasja. Esiteks tundub siin olevat mingisugune taevane nõukogu; mitte lihtsalt Jumala ja Saatana vaheline kõnelus, vaid kohal on teisigi taevaseid olevusi.</p>
			<p class="Tekst">Teiseks on arenenud mingi vaidlus, millest annab märku tõsiasi, et Jumal küsib, kas Saatan on tähele pannud Iiobit. Mille poolest Iiobit tähele pannud? Küsimus saab tähenduse laiema, jätkuva vaidluse kontekstis.</p>
			<p class="Tekst">Kolmandaks nimetab Jumal Iiobit vagaks, õiglaseks ja jumalakartlikuks, kuid Saatan väidab, et küllap kardab Iiob Jumalat ainult sellepärast, et Jumal teda kaitseb. See on hulk laimu nii Iiobi kui ka Jumala iseloomu pihta (võrdle Ilm 12:10; Sk 3. ptk).</p>
			<p class="Tekst">Neljandaks tuleb Saatan lagedale süüdistusega, et Jumal on ebaaus, kui Ta Iiobit kaitseb (oled teinud aia ümber), sest nii on Saatanal võimatu oma süüdistust tõendada. See viitab teatavatele Saatana kohta kehtivatele piirangutele (lahingureeglitele) ja siit ilmneb, et Saatan on püüdnud Iiobile kahju teha. </p>
			<p class="Tekst">Jumal vastab taevase nõukogu ees Saatana süüdistusele sellega, et lubab Saatanal oma teooria paikapidavust proovida, aga ainult teatud piirides. Esmalt annab Ta Saatanale voli kõige üle, „mis tal on“, aga keelab Iiobi isikule kahju tegemise (Ii 1:12). Hiljem, pärast Saatana väidet, et Iiob hoolib ainult endast, lubab Jumal Saatanal Iiobit vaevata, aga Saatan peab säästma ta elu (Ii 2:3–6).</p>
			<p class="Tekst">Saatan toob Iiobi majapidamisele arvukalt õnnetusi, kuid Iiob õnnistab siiski igal juhul jätkuvalt Jumala nime (Ii 1:20–22; Ii 2:9, 10), tehes Saatana süüdistused tühjaks.</p>
			<p class="Tekst">Saame siit teada paljut, näiteks seda, et kosmilises konfliktis on lahingureeglid. Taevases õukonnas on parameetrid, mille raames saab lahendada Jumala vastu tõstatatud süüdistusi ilma, et Jumal rikuks armastusele loomuomaseid pühi põhimõtteid, oma valitsuse alust, ning seda, kuidas Ta universumi ja selles olevaid mõistusega olevusi haldab.</p>
			<p class="Tekst">Iiobi raamatus olevad vaated taevas toimuvale pakuvad põnevat pilguheitu suure võitluse reaalsusele ja sellele, kuidas see siin maa peal väljendub. </p>
			<p class="P-ev-Kuup-ev">Kolmapäev, 5. märts</p>
			<p class="P-ev-Pealkiri">Selle maailma (ajutine) valitseja</p>
			<p class="Tekst">Nägime eelnevates õppetundides, et kosmilises konfliktis tagatakse Saatanale ja tema vägedele siin maailmas teatud ajaks märkimisväärne tegutsemisõigus, mida piiravad teatavad lahingureeglid.</p>
			<p class="Tekst">Need lahingureeglid ei piira mitte ainult vaenlase tegevust – kuradi ja tema vägede oma –, vaid ka Jumala võimalust kõrvaldada või leevendada kurjust, mis jääb (ajutiselt) vaenlase võimupiiride sisse. Issand on nõustunud lahingureeglitega ning lubanud kuradile mõningase piiratud ja ajutise valitsemisõiguse. Seega, kuna Jumal ei murra iial oma lubadust, on Ta oma edasises tegevuskäigus moraalselt piiratud (pisendamata oma loomupärast väge).</p>
			<p class="P-ev-Loe">Loe Jh 12:31; Jh 14:30; Jh 16:11; 2Kr 4:4 ja Lk 4:6. Mida räägivad need piiblisalmid vaenlase valitsemisest siin maailmas?</p>
			<p class="Tekst">Uus Testament toob silme ette kuningriikide kokkupõrke – valguse riigi ja pimeduse riigi kokkupõrke, kusjuures pimedus pärineb Saatanalt ja tema vastuhakust. Kristuse missiooni üheks osaks oli võita Saatana kuningriik: „Selleks ongi Jumala Poeg saanud avalikuks, et ta tühistaks kuradi teod“ (1Jh 3:8).</p>
			<p class="Tekst">Sellegipoolest piiravad „reeglid“ seda, mida Jumal saab teha nii, et Ta jääks samas truuks oma valitsuse aluspõhimõtetele. Nähtavasti kuuluvad nende piirangute hulka (1) oma loodolevustele tahtevabaduse tagamine ja (2) kokkulepitud lahingureeglid, mida meie vähemalt praegu ei tea. Sellistel jumalikku tegevust tõkestavatel ja piiravatel tõikadel on märkimisvääne mõju Jumala moraalsele võimele vähendada siin maailmas kurjust ja/või see kohe kõrvaldada. Seega näeme jätkuvalt kurjust ja kannatusi, mis tekitavad tõepoolest paljudes inimestes küsimusi, kas Jumal on olemas või kas Ta on hea. Siiski, kui hakatakse ühtäkki mõistma suurt võitlust ja piiranguid, mida Jumal on seadnud oma tegutsemisele kurjusega, mõistame mõningal määral paremini, miks on asjalood nii nagu need on – vähemalt senimaani, kuni Jumal lõplikult kurjuse üle võidutseb.</p>
			<p class="P-ev-Loe">Kuidas aitab tõsiasi, et Jeesus nimetab Saatanat selle maailma „valitsejaks“, meil kas või mingil määral mõista, miks on maailmas praegu kurjus? Kui lohutav on teada, et kurjuse valitsus on ainult ajutine!</p>
			<p class="P-ev-Kuup-ev"> Neljapäev, 6. märts</p>
			<p class="P-ev-Pealkiri">Piirid ja reeglid</p>
			<p class="Tekst">Kosmiline konflikt on eelkõige vaidlus Jumala iseloomu üle. Selle vaidluse on põhjustanud kuradi laimavad süüdistused Jumala headuse, õigluse ja valitsemise aadressil. Tegu on omamoodi kosmilise kohtuasjaga.</p>
			<p class="Tekst">Sellist konflikti ei saa lahendada puht jõupositsioonilt, vaid see nõuab näitlikku selgitust.</p>
			<p class="Tekst">Kui võimuloleva isiku suhtes on esitatud tõsised süüdistused, siis on parim (ja võib-olla ainus) viis süüdistuste kummutamiseks lubada vaba, ausat ja avatud uurimist. Kui süüdistused ähvardavad kogu (armastavat) valitsemist, siis ei saa neid lihtsalt vaiba alla pühkida.</p>
			<p class="Tekst">Mida see kõik tähendab kosmilise konflikti ja sellega seotud kurjuseprobleemi mõistmise mõttes? Kui Jumal annab tõotuse, siis kas Ta murrab kunagi oma sõna? Muidugi mitte. Niivõrd, kui Jumal on nõus lahingureeglitega, on Tema edasine tegevus (moraalses mõttes) piiratud. Ja seega valitseb ajutises pimeduseriigis kurjus.</p>
			<p class="P-ev-Loe">Loe Mk 6:5 ja Mk 9:29. Mida näitavad need piiblitekstid selle kohta, et isegi Jumala tegutsemine võib olla lahutamatult seotud selliste teguritega nagu usk ja palve? </p>
			<p class="P-ev-Jooned"> </p>
			<p class="Tekst">Tundub, et mõlema loo puhul on olemas lahingureeglitest tulenevad piirangud, millel on aktiivne seos usuga ja palvega. Kõikjal näeme rikkalikult tõendeid selle kohta, et palve toob siin maailmas esile muutuse ja avab tee Jumala tegutsemisele, mis ei pruugi vastasel juhul (moraalselt) saadaval olla. Ometi ei tohi me eksida, mõeldes, et usk ja palve on ainsad tegurid. Tõenäoliselt on palju muid tegureid, millest me ei pruugi teadlikud olla.</p>
			<p class="Tekst">See on kooskõlas kõigega, mida oleme varem lahingureeglite kohta teada saanud. Oleme öelnud, et suures võitluses on kindlad lahingureeglid, mis seavad piirangud sellele, mida Jumal saab vähemalt praegu moraalselt teha. Sedasi võib pimeduseriigi ajutise valitsemise all juhtuda nii mõndagi halba.</p>
			<p class="P-ev-Loe">Loe Rm 8:18 ja Ilm 21:3, 4. Kuidas annavad need piiblitekstid sulle julgust, et kuigi on väga palju seda, mida meie ei tea, saame usaldada Jumalat? Tema teab, mis on parim, Tema tahab parimat ning Ta teeb kord kurjusele lõpu ja toob maailma igavese õndsuse.</p>
			<p class="P-ev-Kuup-ev">Reede, 7. märts</p>
			<p class="Tekst"><span class="P-ev-Loe">Toetav mõte:</span> Loe Ellen G. White’i raamatust „Tunnistused kogudusele“ <br />1. kd, peatükki „Saatana vägi“, orig lk 341–347.</p>
			<p class="Tekst">„Langenud inimene on Saatana õigusjärgne vang. Kristuse ülesanne oli päästa teda suure vaenlase võimu alt. Inimene on loomu poolest aldis Saatana sisendusi järgima ja ta suudab nii kohutavale vaenlasele edukalt vastu seista ainult siis, kui Kristus, võimas Võitja, elab temas, juhib tema soove ja annab jõudu. Üksnes Jumal suudab Saatana võimu piirata. Saatan käib maa peal edasi-tagasi, üles ja alla. Ta ei kaota hetkekski valvsust, sest kardab kaotada võimalust hingi hävitada. Jumala rahval on oluline seda mõista, et tema püünistest pääseda. Saatan valmistab oma pettusi ette nii, et tema viimasel rünnakul Jumala rahva vastu ei mõistaks nad, et see on tema. „Ja see ei ole ime, sest saatan ise moondab ennast valguse ingliks“ (2Kr 11:14). Ajal, mil osa petetud inimesi kaitseb arvamust, et Saatanat ei ole olemas, võtab ta nad vangi ja tegutseb suurel määral nende kaudu. Saatan tunneb paremini kui Jumala rahvas väge, mis neil võib tema üle olla, kui nende jõud on Kristuses. Kui nad paluvad alandlikult võimsa Võitja abi, siis suudab kõige nõrgem tõesse uskuja kindlalt Kristusele lootes edukalt tagasi lüüa Saatana ja kogu tema väehulga. Saatan on liiga kaval, et tulla oma kiusatustega avalikult, jultunult, sest siis virguks kristlase uinuv energia ja ta toetuks tugevale ja võimsale Päästjale. Kuid ta tuleb märkamatult ning tegutseb sõnakuulmatuse laste kaudu, kes nimetavad end jumalakartlikuks.“ – Ellen G. White, „Tunnistused kogudusele“ 1. kd, orig lk 341.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Mida tähendab olla „Saatana seaduslik vang“? Kas see tähendab, et kurat saab inimesega teha, mida tahab? Kui mitte, siis miks? Kuidas on see seotud suure võitluse tarbeks käibele võetud „lahingureeglite“ mõistega?</p>
			<p class="Küsimused-Aruteluks"><span class="P-ev-Loe">2</span>. Miks annab Jumal Saatanale suures võitluses üldse mingi võimupiirkonna, olgugi et ajutise? Mida räägib see meile selle kohta, kuidas püüab Jumal vastata Saatana süüdistustele?</p>
			<p class="Küsimused-Aruteluks"><span class="P-ev-Loe">3</span>. Kuidas vastad neile, koguni kristlastele, kes eitavad, et Saatan on reaalne, isikuline olevus? Me ei suuda Saatana olemasolu tõestada, kuid milliseid tõendeid saame tuua, mis aitavad võib-olla kedagi, keda on väga palju petetud? </p>
			<p class="Lugu-Pealkiri">Visa külastaja, 2</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">S</span>eitsmenda päeva adventistist lastearsti jaoks sarnanes 13aastane Alaska põlisrahva tütar hiiglasega.</p>
			<p class="Tekst">Neli kuud pärast nende esimest telefonikõnet võttis lastearst Colette Reahl ette seitsme tunni pikkuse autosõidu Alaskal asuvast Anchorage’ist Fairbanksi, et kohtuda esimest korda Matronaga, kes elas veel koos 19 tüdruku ja poisiga lasteasutuses. Matrona oli 174 cm pikk. Colette oli 162 cm pikk. Kui Colette tüdrukut nägi, mõtles naine: „Ta tundub mulle hiiglasena. See on huvitav.“</p>
			<p class="Tekst">Matrona, kes istus kokkusaamisruumi põrandal, oli väga uje ega tahtnud algul rääkida.</p>
			<p class="Tekst">Colette istus tema lähedale diivanile. Möödus mõni kohmetu minut ja siis meenus Colette’ile, et oli Matrona jaoks võtnud kaasa kingituse, loomi tutvustava entsüklopeedia. Colette avas raamatu ja hakkas aeglaselt lehti keerama. Matrona uudishimu kasvas ja ta nihkus tasapisi Colette’ile lähemale. Üsna pea istus Matrona Colette’i kõrval ja vaatas koos temaga pilte.</p>
			<p class="Tekst">Esimene kohtumine oli meeldiv ja kestis kolm tundi.</p>
			<p class="Tekst">Nad kohtusid järgmisel kuul uuesti ning Colette andis Matronale Piibli. Ta pakkus välja, et nad loeksid telefoni teel koos Piiblit. Aga, kui Colette helistas, ei rääkinud Matrona sõnagi.</p>
			<p class="Tekst">Siis kolis Matrona Anchorage’i lasteasutusse. Ta oli üksildane ja igatses oma sõpru Fairbanksist. Ta hakkas Colette’ile iga päev helistama ning püüdis teda veenda, et Colette ta lapsendaks.</p>
			<p class="Tekst">Vahepeal hakkas Colette töökohta vahetama. Tema töö lastearstina Anchorage’is oli lõppemas ja ta valmistus kolima Bethelisse, Lääne-Alaska suurimasse kogukonda, kus oli 6000 elanikku. Ta pidi sealses haiglas tööle asuma.</p>
			<p class="Tekst">„Väkk,“ ütles Matrona, kui sai kolimisest teada. Tema jaoks oli Bethel väike küla ja ta pidas seda igavaks.</p>
			<p class="Lugu-Autor">See misjonilugu kirjeldab veidi eelneva kolmeteistkümnenda hingamispäeva projekti. Lastearst Colette Reahl on ühtlasi abijuht Alaskal asuvas Seitsmenda Päeva Adventistide Betheli koguduses, mis sai osa 2024. aasta kolmeteistkümnenda hingamispäeva annetusest. Täname, et aitad levitada evangeeliumi <br />29. märtsil kogutava kolmeteistkümnenda hingamispäeva annetuse kaudu. Colette’ist ja Matronast loe edasi järgmisel nädalal.</p>
			<p class="N-dal-Kuup-ev">11. õppetükk: 8.–14. märts </p>
			<p class="N-dal-Pealkiri">Mida saanuks ma veel teha?</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 18:37; Rm 3:23–26; Rm 5:8; Js 5:1–4; Mt 21:33–39; Js 53:4; Rm 3:1–4.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Pilaatus ütles nüüd talle: „Sina oled siis ikkagi kuningas?“ Jeesus vastas: „Need on sinu sõnad, et mina olen kuningas. Mina olen selleks sündinud ja selleks tulnud maailma, et ma annaksin tunnistust tõe kohta. Igaüks, kes on tõe seest, kuuleb minu häält““ (Jh 18:37).</p>
			<p class="Tekst">Mõni aasta tagasi avaldati ajakirjas Guide üks sügavamõtteline lastelugu. See rääkis keskajal elanud Denisi-nimelisest poisist, orvust, kes võeti ühte peresse kasulapseks. Denis vihkas kirglikult oma maa kuningat, sest siis, kui tema vanemad olid haiged, võtsid kuninga sõdurid tema kaasa ja ta ei näinud oma vanemaid enam kunagi. Alles hiljem sai ta teada, et kuningas lahutas inimesed selleks, et säästa elavaid musta katku õudustest. Kuninga kohta kuuldud tõde vabastas Denisi vihkamisest, mida ta oli endas kandnud peaaegu kogu elu. Kuningas oli alati ja igal juhtumil tegutsenud armastusest oma rahva vastu. </p>
			<p class="Tekst">Paljud tänapäeva inimesed näevad Jumalat sarnaselt, nagu Denis nägi kuningat. Kurjus, mida nad on näinud või kogenud, paneb nad Jumalat vihkama või eemale lükkama. Kus on Jumal, kui inimesed kannatavad? Kui Jumal on hea, siis miks on nii palju kurjust? Kosmiline konflikt heidab sellele teemale valgust, aga paljud küsimused jäävad. Kuid ka siis, kui kõik meie püüded vastuseid saada luhtuvad, saame vaadata Jeesusele ristil ja näha Temast, et Jumalat saab usaldada isegi koos kõigi nende küsimustega, mis jäävad praegu vastuseta. </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 15. märtsiks.</span></p>
			<p class="P-ev-Kuup-ev">Pühapäev, 9. märts </p>
			<p class="P-ev-Pealkiri">Kristus on võitja</p>
			<p class="Tekst">Kuigi siin tegutseb vaenlane, kelle kohta Kristus ise kasutas sõnu „selle maailma (oma valdusse haaranud) vürst“, on universumi tõeliseks kuningaks Jeesus Kristus. Jeesus võidab meie eest lahingu ning Temas on meil võit isegi raskuste ja kannatuste keskel. Tõepoolest, Kristuse tegevus vastandub vaenlasele igal sammul. </p>
			<p class="Tekst">Oleme näinud, et Pühakiri kirjeldab kuradit nii:</p>
			<p class="Tekst ParaOverride-6">(1) kogu ilmamaa eksitaja algusest peale (Ilm 12:9; Mt 4:3; Jh 8:44; 2Kr 11:3; 1Jh 3:8);</p>
			<p class="Tekst ParaOverride-6">(2) Jumala ja Tema rahva laimaja ja süüdistaja taevas (Ilm 12:10; Ilm 13:6; <br />Ii 1. ja 2. ptk; Sk 3:1, 2; Jd 9);</p>
			<p class="Tekst ParaOverride-6">(3) selle maailma oma valdusse haaranud valitseja (Jh 12:31; Jh 14:30; Jh 16:11; Ap 26:18; 2Kr 4:4; Ef 2:2; 1Jh 5:19).</p>
			<p class="P-ev-Loe">Loe Jh 18:37. Mida räägib see meile Kristuse tegevusest vaenlase pettuste vastu võitlemisel? Mida tähendab, et Jeesus on Kuningas?</p>
			<p class="Tekst">Kuigi Pühakiri õpetab, et Saatan on peapetja, laimaja, süüdistaja ja selle maailma üle võimu haaranud valitseja, õpetab Pühakiri ka, et Jeesus on Saatana igati võitnud.</p>
			<p class="Tekst ParaOverride-6">(1) Jeesus tuli maailma tõe kohta tunnistust andma (Jh 18:37). </p>
			<p class="Tekst ParaOverride-6">(2) Ristisurmaga ilmutas Jeesus ülimal kujul Jumala täiuslikku õigust ja armastust (Rm 3:25, 26; Rm 5:8), kummutades sellega kuradi laimuväited (Ilm 12:10, 11).</p>
			<p class="Tekst ParaOverride-6">(3) Lõpuks hävitab Jeesus kuradi kuningriigi, kes teab, „et tal on aega üürikeseks“ (Ilm 12:12; võrdle Rm 16:20), ning Kristus „valitseb kuningana igavesest ajast igavesti“ (Ilm 11:15).</p>
			<p class="Tekst">Ükskõik, mida Saatan ka teeks, on ta juba võidetud vaenlane. Meie jaoks on otsustava tähtsusega haarata iga päev, iga hetk kinni Kristuse võidust ja võtta vastu tõotused, mida Tema ristisurm meile juba pakkunud on. </p>
			<p class="P-ev-Loe">Teame, milline pool suures võitluses võidab. Kuidas mõjutavad meie iga päev langetatavad valikud seda, kummal poolel me lõpuks oleme? Kuidas tagada, et oleksime juba praegu võitja poolel? </p>
			<p class="P-ev-Kuup-ev">Esmaspäev, 10. märts</p>
			<p class="P-ev-Pealkiri">Õiglane ja õigeksmõistja</p>
			<p class="Tekst">Kristuse tegevus teeb igal sammul tühjaks kuradi tegevuse. 1Jh 3:8 sõnade kohaselt sai Jeesus „avalikuks, et ta tühistaks kuradi teod“ (1Jh 3:8) ja „kõrvaldaks selle, kellel on võimus surma üle – see tähendab kuradi“ (Hb 2:14). Kuid vaenlase võimu täielik lüüasaamine toimub kahes etapis. Esiteks, ristisurma kaudu lükkas Kristus ümber Saatana laimavad süüdistused. Ning hiljem hävitatakse Saatan ja tema riik.</p>
			<p class="P-ev-Loe">Loe Rm 3:12–16 ja Rm 5:8. Mis ilmneb nendest piiblitekstidest selle kohta, kuidas Kristus ajab nurja kuradi süüdistused?</p>
			<p class="Tekst">Oleme näinud vaenlast väitmas, et Jumal ei ole täielikult õiglane ega armastav. Kuid Kristuses avaldab Jumal meile ülimal kujul oma õigust ja armastust. Ta teeb seda ristil.</p>
			<p class="Tekst">Pärast Jeesuse surma „Saatan nägi, et ta paljastati. Tema valitsuse olemus sai avalikuks kogu universumi ees. Ta osutus mõrvariks. Valades Jumala Poja verd kaotas ta igaveseks taevaste olevuste poolehoiu.“ – Ellen G. White, „Ajastute igatsus“, orig lk 761.</p>
			<p class="P-ev-Loe">Loe 1Ms 3:15 valguses Ilm 12:10–12. Kuidas selgitab see piiblitekst ristil saavutatud Kristuse võidu kosmilist tähtsust?</p>
			<p class="Tekst">Lunastuslugu esitab meile rikkalikult tõendeid, mis kinnitavad, et Jumal tegutseb alati kõigi asjaosaliste jaoks parima võimaliku lõpplahenduse nimel. Pühakirja Jumal teeb alati seda, mis on hea ja soovitud, arvestades suures võitluses Tema käsutuses olevaid võimalusi (5Ms 32:4; 1Sm 3:18; Ps 145:17; Tn 4:34; Ha 1:13; Ilm 15:3; 1Ms 18:25).</p>
			<p class="P-ev-Loe">Miks on niivõrd tähtis, et suur võitlus tooks ilmsiks Jumala õiguse ja armastuse? Kui mõtled ristist ja kogu tööst, mida Jumal on lunastusplaani käigus teinud, siis kuidas julgustab Jumala tegevus sind isegi katsumustes ja kannatustes uskuma Jumala armastusse?</p>
			<p class="P-ev-Kuup-ev">Teisipäev, 11. märts</p>
			<p class="P-ev-Pealkiri">Mu kallima laul</p>
			<p class="Tekst">Jumal on oma armastust ja õigust ilmutanud kosmilise konflikti käigus hämmastaval kujul. Siiski võib mõni küsida: <span class="Italic">Kas Jumal saanuks teha veel rohkem, kui Ta on teinud, selleks et kurjust ennetada ja/või kõrvaldada? </span>Oleme näinud, et kosmilise konflikti raamistikus on Jumal toiminud vaba tahet austades, mis on vajalik selleks, et armastav suhe Tema ja inimsoo vahel saaks täismahus õitseda. Lisaks on Ta nähtavasti tegutsenud moraalsete piirangute ehk lahingureeglite piires, Tema iseloomu üle peetava kosmilise vaidluse konteksti raames, mida saab lahendada ainult Tema armastuse ilmsiks tulekuga. </p>
			<p class="P-ev-Loe">Loe Js 5:1–4. Kes neis salmides räägib? Kellest Jesaja räägib? Keda kujutavad viinamägi ja viinamäe omanik? Mille poolest on tähtis viinamäe omaniku tegevus viinamäe heaks? Milline on tulemus? </p>
			<p class="Tekst">Nendes salmides laulab Jesaja laulu oma armastatust, viinamäest. Viinamäe omanikuks on Jumal ja viinamägi kujutab Jumala rahvast (vaata näiteks Js 1:8; Jr 2:21). Aga siin toimuvat saab avardada ka Jumala laiemale tööle maailmas. Nende salmide põhjal tegi viinamäe omanik (Jumal) kõik, mida oli mõistlik teha, et tagada viinamäe õitseng. Viinamägi pidanuks kandma häid vilju, aga see kandis ainult „kängunud kobaraid“, mida üks teine tõlge nimetab „väärtusetuteks“. Tõepoolest, siinset heebreakeelset sõnastust saab otseses mõttes tõlkida nii: <span class="Italic">haisvad viljad</span>. Jumala viinamägi kandis roiskunud viinamarju.</p>
			<p class="Tekst">Js 5:3 asub kõnelema Jumal; Ta kutsub inimesi „kohut mõistma“ Tema ja Ta viinamäe vahel. Ja Js 5:4 esitab Jumal kõige tähtsama küsimuse: „Kas oleks olnud vaja teha mu viinamäega veel midagi, mida olin jätnud tegemata? Miks ma ootasin, et ta kasvatab häid kobaraid, kuna ta andis kängunud kobaraid?“ Mida enamat saaks Jumal teha? Avaldab muljet, et Ta palub lausa teistel kohut mõista selle üle, mida Ta on teinud.</p>
			<p class="P-ev-Loe">Kui sa vaatad ristile, kus Jumal ohverdas end meie kõigi pattude eest, siis kuidas saavad Tema sõnad „Kas oleks olnud vaja teha mu viinamäega veel midagi, mida olin jätnud tegemata?“ täiesti hämmastava tähenduse?</p>
			<p class="P-ev-Kuup-ev">Kolmapäev, 12. märts </p>
			<p class="P-ev-Pealkiri">Kristuse tähendamissõna viinamäest</p>
			<p class="Tekst">Matteuse evangeeliumi 21. peatüki tähendamissõnas viinamäe omanikust jätkab Jeesus sealt, kus Js 5. peatükk pooleli jäi, et heita lisavalgust viinamäe omaniku iseloomule ja tegevusele oma viinamäel.</p>
			<p class="P-ev-Loe">Loe Mt 21:33–39 nii, et hoiad eriliselt meeles Js 5:4 esitatud küsimust. Mida enamat saanuks Ta teha sellest, mida oli juba teinud?</p>
			<p class="Tekst">Kristus tsiteerib oma tähendamissõnas otseselt Js 5. peatükis olevat laulu viinamäe omanikust ja Tema viinamäest. Jeesus lisab, et viinamäe omanik „andis“ oma viinamäe rentnike kätte ja reisis võõrsile“ (Mt 21:33). Aga kui viinamäe omanik saatis kahel korral oma sulased (prohvetid) saaki kokku koguma, siis viinamäe rentnikud peksid sulaseid ja tapsid nad (Mt 21:34–36). Lõpuks saatis Ta oma Poja (Jeesuse), öeldes: „Ehk nad häbenevad mu poega“ (Mt 21:37). Aga rentnikud tapsid ka Tema Poja, kõneldes: „„Tema ongi see pärija! Läki, tapame ta ära ja tema pärandi saame meie!“ Ja nad võtsid ta kinni ja viskasid viinamäelt välja ja tapsid ära“ (Mt 21:38, 39).</p>
			<p class="Tekst">Mida rohkemat saab teha? Isa armastab meid nii väga, et andis oma armastatud Poja (Jh 3:16). Kui kosmiline konflikt on seesugune, nagu siin mõista antakse, siis ei saa seda ennatlikult lahendada jumaliku väe näitamisega, vaid see nõuab esmajoones Jumala iseloomu avalikkuse ette toomist. Selline esiletoomine on ülimal kujul toimunud Kristuse tegevuses (Rm 3:25, 26; Rm 5:8). Mida rohkemat saame veel küsida? Jumal (Kristuses) andis ennast surma meie eest, et Ta saaks meid õigeks mõista, andmata seejuures mingil kombel järele oma õigluses ja täiuslikus armastuses.</p>
			<p class="Tekst">Ristisündmus näitab, et Jumal on teinud kõik, mida saab, et kurjust leevendada ja kõrvaldada, kahjustamata samas ehtsa armastuse õitsengut. Kui Jumalal oleks olnud mõni parem tee, siis oleks Ta ju selle valinud? Ühtlasi, kuigi inimene kannatab suures võitluses palju, kannatab Jumal kõige rohkem. Ristile vaadates näeme tõepoolest, millist kannatust ja piina on patt Jumalale põhjustanud. Siiski oli armastusele omane vabadus niivõrd püha, et Kristus oli valmis seda kõike meie heaks taluma.</p>
			<p class="P-ev-Loe">Loe Js 53:4. Kelle „valud“ ja „vaevad“ Kristus ristil enda kanda võttis? Kuidas peaks see kõik rääkima meile, mida on Jumal meie eest teinud ja mida on päästmine Temale maksma läinud?</p>
			<p class="P-ev-Kuup-ev">Neljapäev, 13. märts</p>
			<p class="P-ev-Pealkiri">Jumala nime õigeksmõistmine</p>
			<p class="Tekst">Lõpuks mõistetakse Jumala nimi igati õigeks. Isa, Poja ja Püha Vaimu tegevus lunastusplaanis toob ilma igasuguse kahtluseta silme ette Jumala täiusliku õiguse ja armastuse (vaata Rm 3:25, 26; Rm 5:8).</p>
			<p class="P-ev-Loe">Loe Js 5:3, 4 valguses Rm 3:1–4. Mida räägib see meile sellest, et kosmilises konfliktis mõistetakse Jumal ise õigeks?</p>
			<p class="Tekst">Rm 3. peatükis ja Js 5. peatükis näeme, et Jumal kutsub (teatavas kitsas tähenduses) tavalisi loodud olevusi Tema iseloomu üle kohut mõistma, kuigi meil ei ole selleks õigust ega seisust. Lõpuks, kui kõik „raamatud“ avatakse, näeme tõendeid selle kohta, et Jumal on täiuslikult õige ja õiglane. Jumal tõestab oma õigust kogu mõistusliku loodu silme all. </p>
			<p class="P-ev-Loe">Loe Ilm 15:3 ja Ilm 19:1–6. Mida räägivad need salmid Jumala nime lõplikust õigeksmõistmisest? </p>
			<p class="Tekst">Jumal tunneb Pühakirjas kaanest kaaneni muret oma nime pärast. Miks? Sul ei saa olla sügavat armastavat suhet kellegagi, kelle iseloom on sulle vastik ja keda sa ei usalda. Kui keegi räägiks su abikaasale või tulevasele abikaasale sinu iseloomu kohta jubedaid valesid, võitleksid sa selliste väidete vastu nii, kuidas vähegi saad, sest kui selliseid valesid usutaks, purustaks see sinu armastava suhte.</p>
			<p class="Tekst">Lõpuks tunnistatakse Jumal õigeks risti ja kogu lunastusplaani kaudu. Kristuse teisele tulekule eelnevas kohtus mõistetakse Jumal õigeks pealtvaatava universumi ees.</p>
			<p class="Tekst">Seejärel, Kristuse tuleku järgses kohtus, mille käigus lunastatud mõistavad kohut „inglitegi üle“ (1Kr 6:2, 3), mõistetakse Jumal õigeks. Lunastatutele antakse võimalus aruanded üle vaadata ja näha oma silmaga Jumala tegutsemise põhjuseid ning mõista, et kõik Jumala kohtumõistmised on alati ja üksnes olnud täiuslikult õiglased ja armastavad. Kellel meist poleks palju küsimusi, mis vastuseid ootavad? Enne, kui eelkirjeldatule punkt pannakse, saame nendele küsimustele vastused (vaata 1Kr 4:5).</p>
			<p class="Tekst">Lõpuks nõtkub iga põlv ja iga keel tunnistab, et Jeesus on Issand (Fl 2:10, 11). Kõik see kuulub Jumala iseloomu õigeksmõistmise tervikusse. </p>
			<p class="P-ev-Kuup-ev">Reede, 14. märts</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Tunnistused kogudusele“, <br />9. kd, peatükki „Innukate jõupingutuste tasu“, orig lk 285–288.</p>
			<p class="Tekst">„Kõik, mis on meid Jumala ettenägelikkuse juures segadusse viinud, saab tulevases maailmas selgeks. Raskesti mõistetav leiab selgituse. Armu saladused rulluvad meie ees lahti. Seal, kus meie piiratud meeled nägid ainult segadust ja purunenud lubadusi, näeme kõige täiuslikumat ja kaunimat kooskõla. Teame siis, et lõputu armastus andis kogemusi, mis tundusid kõige kurnavamatena. Kui taipame Tema õrna hoolt, kes toob kõigest meile esile midagi head, rõõmustame sõnulseletamatus õnnes ja oleme täidetud auga.“ – Ellen G. White, „Tunnistused kogudusele“, 9. kd, lk 286. </p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Oled sa kunagi olnud segaduses, kui püüdsid aru saada Jumala ettenägelikkusest? Kuidas julgustab sind teadmine, et lõpuks saab kõik selline selgeks?</p>
			<p class="Küsimused-Aruteluks"><span class="P-ev-Loe">2</span>. Mõtiskle selle üle, millest Kristus loobus, et saada inimeseks ja surra selle maailma eest. Edasi mõtle, mida räägib see meile Jumala armastusest ja sellest, kas Jumalat saab usaldada. Mida rohkemat saanuks Ta teha?</p>
			<p class="Küsimused-Aruteluks"><span class="P-ev-Loe">3</span>. Mis on Jumala „nime“ juures nii tähtis? Milline tähendus on sellel meile, kes nimetame end kristlasteks? Mismoodi tekitavad kristlased mõnikord Kristuse nimele halva maine ja mida saame oma kohalikes kogukondades teha, et näidata inimestele, milline näeb päriselt välja Kristuse järel käimine?</p>
			<p class="Küsimused-Aruteluks"><span class="P-ev-Loe">4</span>. Lõpuks on praegu isegi meie parimad „vastused“ kurjuseprobleemi kohta puudulikud. Mida saame praktiliselt teha, et olla kannatajatele toeks ning leevendada kannatusi maailmas ajal, mil ootame kurjuseprobleemile lõplikku, eshatoloogilist lahendust, mille saab tuua ainult Jumal?</p>
			<p class="Küsimused-Aruteluks"><span class="P-ev-Loe">5</span>. Peatu veel Js 53:4 juures, tõsiasjal, et Kristus kandis meie „valud“ ja „vaevad“. Mis kõik ristil toimus, mis aitab meil mõista lunastusplaani ja hinda, mille Jumal pidi maksma meie päästmise eest?</p>
			<p class="Lugu-Pealkiri">Visa ema, 3</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">L</span>astearst Colette Reahl lootis tuua 13aastase Alaska põlisrahva tütre koju enne hingamispäeva algust. Naine oli Matronale rääkinud, et ta oli seitsmenda päeva adventist, aga ta leidis, et Anchorage’i kodusse elama asudes oleks hea mõte veeta esimene hingamispäev koos.</p>
			<p class="Tekst">Alaska lapsendamisametnikel olid aga muud mõtted. Nad ütlesid Colette’ile, et ta võib tüdruku kätte saada alles hingamispäeval.</p>
			<p class="Tekst">Päev enne suurt kolimist helistas Colette Matronale Anchorage’i lasteasutusse. „Ma käin laupäeviti tavaliselt kirikus,“ ütles ta. „Kas tahaksid tulla koos minuga?“</p>
			<p class="Tekst">„Ei,“ vastas Matrona.</p>
			<p class="Tekst">Kui Matrona järgmisel hommikul saabus, teatas ta, et tahab telekat vaadata.</p>
			<p class="Tekst">„Hingamispäeviti vaatame minu kodus Kristuse-teemalisi saateid või loodusvideoid,“ sõnas Colette.</p>
			<p class="Tekst">Matrona oli üllatunud. Ta küsis, kas ta võiks vaadata hoopiski animeeritud telesaadet metsloomadest.</p>
			<p class="Tekst">Colette ja Matrona veetsid kaks kuud üheskoos Anchorage’is, enne kui kolisid Bethelisse, kus Colette sai haiglas uue töökoha. Selle aja jooksul panid nad paika oma tavapärase päevaplaani ja õppisid teineteisega paremini suhtlema. Neil olid hommikused ja õhtused pühendushetked ning Matrona kasvas vaimulikult.</p>
			<p class="Tekst">Praegu on Matrona 15aastane ja talle meeldib elada Bethelis, kus ta on koduõppel ning käib klaveritunnis. Tal on palju sõpru ja ta tegutseb aktiivselt Seitsmenda Päeva Adventistide Betheli koguduses.</p>
			<p class="Tekst">„Jumal korraldas kõik,“ ütles Colette, kes on lisaks lastearstina töötamisele koguduses piiblitööline ja abijuht.</p>
			<p class="Tekst">„Arglik Matrona, kellega ma telefonis esimest korda rääkisin, erineb väga palju praegusest Matronast,“ kõneles naine. „Ta on koguduses ja kogukonnas lastetöö juht. Ma näen, et Jumal töötab ta elus ja aitab ta usul küpsemaks saada.“ </p>
			<p class="Tekst">Matrona sõnul kasutas Jumal Colette’i, et ta elu muuta. „See ei olnud juhus, et ta mu leidis,“ ütles tüdruk. „Ma usun, et Jumal juhtis tema minu juurde ja mind tema juurde. Jumal on toonud mind heasse kohta ja andnud mulle rahu.“</p>
			<p class="Lugu-Autor">See misjonilugu kirjeldab veidi Alaskal asuvat Seitsmenda Päeva Adventistide Betheli kogudust, kuhu läks 2024. aastal kolmeteistkümnenda hingamispäeva annetus. Täname, et aitad sel veerandaastal levitada evangeeliumi <br />29. märtsil kogutava kolmeteistkümnenda hingamispäeva annetuse kaudu. </p>
			<p class="N-dal-Kuup-ev">12. õppetükk: 15.–21. märts </p>
			<p class="N-dal-Pealkiri">Armastus ja õiglus: kaks suurimat käsusõna</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Mt 22:34–40; Sk 7:9–12; Ps 82; Mi 6:8; Mt 23:23–30; Lk 10:25–37. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Kui keegi ütleb: „Mina armastan Jumalat“, ja vihkab oma venda, siis ta on valelik, sest kes ei armasta oma venda, keda ta näeb, ei suuda armastada Jumalat, keda ta ei ole näinud” (1Jh 4:20).</p>
			<p class="Tekst">Kuigi on kindel, et Jumal seab lõpuks kõik korda, on oluline ka see, mida meie, kristlased, siin ja praegu teeme. Siin võib olla palju ülekohut ja kurjust, mida Jumal praegu ei kõrvalda (kosmilise konflikti parameetrite tõttu), kuid see ei tähenda, et meid ei saaks vähemalt mingil määral kasutada abilistena kannatuste ja kurjuse leevendamisel, millega kokku puutume. Tegelikult oleme kristlastena just kohustatud seda tegema.</p>
			<p class="Tekst">Oleme juba näinud, et armastus ja õiglus käivad käsikäes; need on lahutamatud. Jumal armastab õiglust. Järelikult, kui armastame Jumalat, armastame ka õiglust.</p>
			<p class="Tekst">Ühtlasi, kui armastame Jumalat, armastame üksteist. Üksteise armastamise osaks on hoolitseda meie ümber olijate hea käekäigu pärast. Kui kaasinimesi on tabanud viletsus, rõhumine või mistahes laadi ebaõiglus, peaksime kandma nende eest hoolt. Peaksime küsima endalt, mida saame teha üksikisikuina ja ühiselt selleks, et edastada Jumala armastust ja õiglust viisil, mis peegeldab meie katkises maailmas Issanda täiuslikult õiglast ja armastavat iseloomu.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 22. märtsiks.</span></p>
			<p class="P-ev-Kuup-ev">Pühapäev, 16. märts</p>
			<p class="P-ev-Pealkiri">Kaks suurimat käsusõna</p>
			<p class="Tekst">Mõeldes selle üle, mida saaksime isiklikult ja ühiselt teha Jumala armastuse ja õigluse edendamiseks meie maailmas, on alustuseks asjakohane pöörata oma pilk Jumala antud kohustusele.</p>
			<p class="P-ev-Loe">Loe Mt 22:34–40. Kuidas vastas Jeesus seadusetundja küsimusele?</p>
			<p class="Tekst">Jeesuse sõnade kohaselt on „suurim ja esimene käsk“ selline: „Armasta Issandat, oma Jumalat, kogu oma südamega ja kogu oma hingega ja kogu oma mõistusega.“ Ja Jeesus lisab: „Teine on selle sarnane: Armasta oma ligimest nagu iseennast.“ Kuid need käsud ei seisa üksi. Edasi juhendab Jeesus: „Neis kahes käsus on koos kogu Seadus ja Prohvetid“ (Mt 22:37–40). Muidugi, need on ju tsitaadid Vanast Testamendist.</p>
			<p class="P-ev-Loe">Loe Mt 19:16–23. Kuidas vastab Jeesus rikka noore valitseja küsimusele (Mt 22. ptk), millele andis tõuke Tema vastus seadusetundja küsimusele?</p>
			<p class="Tekst">Mis siin toimub? Miks vastas Jeesus sellele mehele just nii? Ja mida on neil kohtumistel öelda meile kõigile, olenemata meie ametikohast või ühiskondlikust seisundist elus? </p>
			<p class="Tekst">„Kristus esitas riigitegelasele ainsa tingimuse, mille abil saab jõuda kristliku iseloomu täiuslikkuseni. Jeesuse sõnadele kuuletumises – ehkki need tundusid karmid ja nõudlikud – oli ülema ainus päästelootus. Kõrge positsiooni ja varanduse salakavalus mõjutas märkamatult tema iseloomu halvas suunas. Kui sellised asjad omandavad elus ülemvõimu, tõrjuvad need välja Jumala. Ükskõik kui suur või kui pisike asi jääks inimese ja Jumala vahele, takistaks see jumaliku jõu voolu temasse. Seejärel valdavad ilmalikud soovid tahes-tahtmata kogu olemuse.“ – Ellen G. White, „Ajastute igatsus“, orig lk 520.</p>
			<p class="P-ev-Loe">Meie ei pruugi olla kutsutud müüma maha kõike, mis meil on, nagu kutsuti rikast noort valitsejat. Samas, mille küljes sina isiklikult võib-olla ripud ja mis võib sind igavesti hävitada, kui sa seda ära ei anna?</p>
			<p class="P-ev-Kuup-ev">Esmaspäev, 17. märts </p>
			<p class="P-ev-Pealkiri">Kaks suurimat pattu</p>
			<p class="Tekst">Jeesuse enda sõnade kohaselt on kaks suurimat käsku armastada Jumalat ja armastada üksteist. Nende käskude järgimises peitub enesesalgamine, mis näitab kaasinimestele käegakatsutavalt armastust. See ongi päriselt Jeesuse jälgedes käimine.</p>
			<p class="Tekst">Kui kaheks suurimaks käsuks on armastada Jumalat ja üksteist, siis mis on kaks suurimat pattu?</p>
			<p class="P-ev-Loe">Loe Ps 135:13–19. Mida öeldakse siin üldlevinud patu kohta, mis on nähtav kogu Pühakirja ulatuses?</p>
			<p class="Tekst">Vana Testament rõhutab pidevalt, kui tähtis on armastada Jumalat üle kõige (vaata 5Ms 6:5). See on tihedas seoses ebajumalate teenimise patuga, mis vastandub Jumala armastamisele.</p>
			<p class="P-ev-Loe">Loe Sk 7:9–12. Mida mõistab Jumal siin hukka prohvet Sakarja sõnul? Kuidas on siinkirjeldatu ja ebajumalateenimise patt seotud kahe suurima käsuga?</p>
			<p class="Tekst">Jumal ei reageeri armastusest tuleneva vihaga mitte üksnes ebajumalateenistusele, vaid ka Tema rahva halvasti kohtlemisele, tehtagu seda siis üksikisikuti või ühiselt. Jumal saab vihaseks ebaõigluse peale, sest Jumal on armastus.</p>
			<p class="Tekst">Kaks suurt pattu, mida tuuakse korduvalt esile kogu Vanas Testamendis, on kahe suure käsu – armasta Jumalat ja armasta üksteist – untsuminek. Kaks suurimat pattu on armastamast loobumine. Ühesõnaga, sa ei pea käske, kui sa ei armasta Jumalat ja kui sa ei armasta kaasinimest.</p>
			<p class="Tekst">Tõepoolest märgib 1Jh 4:20, 21 nii: „Kui keegi ütleb: „Mina armastan Jumalat“, ja vihkab oma venda, siis ta on valelik, sest kes ei armasta oma venda, keda ta näeb, ei suuda armastada Jumalat, keda ta ei ole näinud. Ja see käsk on meil temalt endalt, et kes armastab Jumalat, armastagu ka oma venda!“</p>
			<p class="P-ev-Loe">Kuidas sa selgitad, miks ei saa Jumala armastamist lahutada kaas&#173;inimeste armastamisest? Kuidas sa sellest katkematust seosest aru saad?</p>
			<p class="P-ev-Jooned"> </p>
			<p class="P-ev-Kuup-ev">Teisipäev, 18. märts</p>
			<p class="P-ev-Pealkiri">Jumal armastab õiglust</p>
			<p class="Tekst">Pühakiri teatab, et Jumal armastab õiglust ja vihkab kurjust (näiteks Ps 33:5; Js 61:8) ning Ta on sügavalt mures ebaõigluse pärast, mis kutsub esile õiglase nördimuse kõigis neis, kes on ebaõigluse ohvrid. Vana ja Uus Testament näitavad kaanest kaaneni, et Jumal seisab järjekindlalt ja kirglikult allasurutute ja rõhutute eest ning väljendab samas õiglast viha kimbutajate ja rõhujate vastu. </p>
			<p class="P-ev-Loe">Loe Ps 82. Kuidas näitab see psalm Jumala muret maailmas valitseva ebaõigluse üle? Mida võiks see meie jaoks tänapäeval tähendada?</p>
			<p class="Tekst">Paljud kommentaatorid saavad aru, et see piiblitekst kirjeldab mõlemat – nii maiste valitsejate kohustust olla vastu ühiskonnas valitsevale ebaõiglusele kui ka viidet sellele, et Jumal mõistab kohut paheliste kohtunike ja valitsejate selja taga olevate taevaaluste valitsejate („jumalate“; ilmselgelt deemonlike jõudude) üle. Valitsejatelt küsitakse konkreetselt: „Kui kaua te mõistate kohut ülekohtuselt ja hoiate õelate poole?“ (Ps 82:2)</p>
			<p class="Tekst">Edasi tehakse neile ülesandeks: „Mõistke kohut vaevalisele ja vaeslapsele, mõistke õigust viletsale ja kehvale! Päästke vaevalised ja vaesed, vabastage nad õelate käest!“ (Ps 82:3, 4). Siin ja mujal kõlavad Vana Testamendi prohvetite üleskutsed õigluse järele. See ei ole Pühakirjas kõrvaline mure. See on keskne teema kogu Vana Testamendi prohvetite sõnumites ning samuti Jeesuse kõnedes, kui Ta viibis inimesena maailmas.</p>
			<p class="Tekst">Ei ole saladus, mida Jumal soovib ja nõuab neilt, kes väidavad, et armastavad Teda ja kuuletuvad Talle. Jumal kirjeldab seda väga selgelt Mi 6:8-s (ja sarnastes piiblitekstides): „Tema on andnud sulle teada, inimene, mis on hea. Ja mida nõuab Issand sinult muud, kui et sa teeksid, mis on õige, armastaksid headust ja käiksid alandlikult koos oma Jumalaga?“ </p>
			<p class="Tekst">See seisukoht kõlab vastu kogu Piiblist. Näiteks ütleb Jeesus: „Sellest tunnevad kõik, et te olete minu jüngrid, kui te üksteist armastate“ (Jh 13:35; võrdle 1Jh 4:8–16). </p>
			<p class="P-ev-Loe">Millised näeksid meie perekonnad ja kogudused välja siis, kui pööraksime tähelepanu Mi 6:8 sõnadele ja rakendaksime selle teadlikult ellu nii sõnas kui ka teos? Olenemata sinu praegustest oludest, kuidas saaksid neid põhimõtteid elus paremini rakendada?</p>
			<p class="P-ev-Kuup-ev">Kolmapäev, 19. märts</p>
			<p class="P-ev-Pealkiri">Kutsutud õiglust jalule seadma</p>
			<p class="Tekst">Pühakirja prohvetid hoiavad jätkuvalt silme ees Jumala üleskutset, et ühiskonnas valitseks õiglus. Ikka ja jälle toob Pühakiri esile ebaõigluse ja rõhumise teema. Tõepoolest, üleskutse, et Jumal mõistaks kohut, on iseenesest palve Jumalale seada õiglus jalule. </p>
			<p class="Tekst">Näiteks ei tee prohvet Jesaja peeneid sõnu, kui räägib Iisraelis sel ajal toimunud ülekohtust. Tema sõnad ja üleskutse õigluse järele kõlagu valjult ja selgelt meie kõrvus tänagi. „Õppige tegema head, nõudke õigust, aidake rõhutut, mõistke vaeslapsele õigust, lahendage lesknaiste kohtuasju!“ (Js 1:17). Edasi kuulutab ta „häda“ neile, kes „annavad nurjatuid seadusi“ ja „kisuvad kohtu mu rahva viletsailt“ (Js 10:1, 2), ning hoiatab: „Aga mida te teete katsumispäeval ja tormis, mis tuleb kaugelt? Kelle juurde te põgenete abi saama? Ja kuhu jätate oma varanduse?“ (Js 10:3; NKJV – „ja kuhu jätate oma toreduse“).</p>
			<p class="Tekst">Ühtlasi kuulutab prohvet Jeremija Jumala sõnumit: „Häda sellele, kes ehitab oma koja ebaõiglusega ja oma ülakambrid ülekohtuga, kes paneb oma ligimese palgata orjama ega anna temale ta tasu. ... Eks sinu isagi söönud ja joonud, aga ometi tegi ta õigust ja oli õiglane. Siis oli tal hea põli. Ta mõistis õigust viletsale ja vaesele, ja siis oli tal hea. Eks see tähenda minu tundmist? ütleb Issand“ (Jr 22:13, 15, 16).</p>
			<p class="P-ev-Loe">Loe Mt 23:23–30. Mida räägib Jeesus siin sellest, mis on tähtsaim? Mida sa arvad, mida peab Ta silmas sõnadega „kaalukam osa“?</p>
			<p class="Tekst">Et keegi ei mõtleks, nagu olnuksid ebaõigluse pärast mures ainult Vana Testamendi prohvetid, näeme Jeesuse tööperioodil nii siin kui mujal selgelt, et see oli ka Kristuse ülim mure. Tema sõnad on järgnevad: „Häda teile, kirjatundjad ja variserid, te silmakirjatsejad, et te maksate kümnist mündist ja tillist ja köömnest ning jätate kõrvale kaalukama osa Seadusest – õigluse ja halastuse ja ustavuse! Üht tuleb teha, kuid teist ei tohi jätta kõrvale!“ (Mt 23:23). Paralleelkohas Luuka evangeeliumis kurvastab Jeesus, et inimesed lähevad „mööda kohusest ja Jumala armastusest“ (Lk 11:42).</p>
			<p class="P-ev-Loe">Kuidas võiks tänapäeval välja näha „kaalukamale osale“ keskendumine – vastandina ükskõik millisele „mündist, tillist ja köömnest toodavale kümnisele“, millele me ehk selle asemel keskendume?</p>
			<p class="P-ev-Kuup-ev">Neljapäev, 20. märts</p>
			<p class="P-ev-Pealkiri">Kes on mu ligimene?</p>
			<p class="Tekst">Luuka evangeeliumis, kohe pärast seda, kui Jeesus teeb teatavaks kaks suurimat käsusõna – armasta Jumalat ja armasta oma ligimest –, küsis üks seadusetundja, „tahtes iseennast õigustada“: „Ja kes siis on mu ligimene?“ (Lk 10:29). Vastuseks räägib Jeesus nüüd tuttava, aga siis rabava tähendamissõna halastajast samaarlasest.</p>
			<p class="P-ev-Loe">Loe läbi tähendamissõna halastajast samaarlasest Lk 10:25–37. Kuidas sobib see piiblitekst kokku prohvetite kutsega olla halastav ja õiglane ning loobuda igasugusest ülekohtust, mida eri inimrühmad on kogu inimajaloo käigus „teistele“ teinud? </p>
			<p class="Tekst">Jeesus mitte üksnes ei rääkinud õiglusest, vaid tuli seda tooma. Tema oli ja saab olema prohvetite üleskutsete ja õiglusejanu täitumine (vaata Js 61:1, 2 valguses Lk 4:16–21). Tema on kõikide rahvaste igatsus, eriti nende oma, kes tajuvad vajadust saada vabaks.</p>
			<p class="Tekst">Otsese vastandina vaenlasele, kes haaras võimu ja püüdis võtta endale Jumala trooni, alandas Jeesus ennast ning samastus patu, ebaõigluse ja rõhumise all olijatega (ilma, et patt oleks Teda nakatanud). Ta võitis vaenlase, sest ohverdas armastuses enda, et seada jalule õiglus, kuna Tema on õige ja kõikide nende Õigeksmõistja, kes usuvad. Kuidas saame väita, et hoolime seadusest, mille toetamiseks Kristus suri, kui me ei hooli sellest, mida Kristus nimetas kaalukamaks osaks seaduses?</p>
			<p class="Tekst">Ps 9:9, 10 annab teada: „Ja ta ise mõistab kohut maailmale õigluses; ta peab rahvastele kohut õiglasel viisil. Nõnda on Issand kindlaks varjupaigaks rõhutuile, varjupaigaks häda ajal.“ Ühtlasi lisab Ps 146:7–9, et Jumal „mõistab õiglast kohut neile, kellele liiga tehakse“ ja „annab leiba näljastele. Issand päästab lahti, kes on kinni seotud. Issand avab pimedate silmad; Issand seab püsti need, kes on küüru vajutatud. Issand armastab õigeid. Issand kaitseb võõraid, ta peab ülal vaeslapsi ja lesknaisi; kuid õelate teed ta saadab nurja.“</p>
			<p class="Tekst">Kuidas saaks Jumala Sõna veel selgemalt öelda seda, mismoodi peaksime teenima enda ümber olevaid abivajajaid ja haigetsaanuid?</p>
			<p class="P-ev-Loe">Mida õpime Jeesuse elust ja tegevusest abivajajateni jõudmisel? Isegi kui me ei saa teha imesid, nagu Tema tegi, siis kuidas võib paljude haiget saanud inimeste jaoks olla meie abi üsna „imeline“?</p>
			<p class="P-ev-Kuup-ev">Reede, 21. märts</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Ajastute igatsus“ peatükki „Hingamispäev“, orig lk 281–289.</p>
			<p class="Tekst">„Salakuulajad ei tahtnud Kristusele vastata rahvahulga kuuldes. Nad teadsid, et Ta oli öelnud tõtt. Nad mõistsid, et nende traditsioonide põhjal oleks inimene pigem kannatama jäetud. Samas olid nad valmis hoolitsema looma eest, et vältida majanduslikku kahju. Siin peitub igasuguse väärreligiooni olemus. Sellised usundid õhutavad inimeses soovi tõsta end üle Jumala, kuid lõpptulemusena alandavad ta loomast madalamaks. Iga usund, mis võitleb Jumala ülimaks olemise vastu, hävitab au, mis anti inimesele loomisel ja mida tuli taastama Kristus. Iga valeusundi õpetus teeb inimese lõppkokkuvõttes hoolimatuks inimese vajaduste, kannatuste ja õiguste suhtes. Evangeelium väärtustab inimsoo, kelle Kristus on oma verega ostnud, ning õpetab hoolitsema inimese vajaduste ja murede eest. Issand ütleb: „Mina teen inimesed kallimaks puhtast kullast ja inimlapse kallimaks Oofiri kullast!“ (Js 13:12).</p>
			<p class="Tekst">Kui Jeesus esitas variseridele küsimuse, kas hingamispäeval tohib teha head või kurja, päästa elu või hukata, paljastas Ta neile nende õelad kavatsused. Raevukalt olid nad valmis hukkama Teda, kes päästis elu ja tõi õnne. Kas hingamispäeval oli parem kanda südames mõrvamõtteid, nagu tegid nemad, või tervistada vaevatut, nagu tegi Tema? Kas Jumala pühal päeval oli õigem kanda südames tapmist või armastada halastavalt inimest?“ – Ellen G. White, „Ajastute igatsus“, orig lk 286, 287.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Miks ja kuidas on tõsi, et „iga valeusundi õpetus teeb inimese lõppkokkuvõttes hoolimatuks inimese vajaduste suhtes“? Kuidas tegutseda teadlikult selle nimel, et vältida niisugust hoolimatust oma kogudustes ja väljaspool?</p>
			<p class="Küsimused-Aruteluks"><span class="P-ev-Loe">2</span>. Kes on mu ligimene? Kes on sinu ligimene? Millistel praktilistel viisidel peaks Kristuse järel käimine muutma meid sarnasemaks samaarlasega, kes ületas oma ajastu seatud piirid ja tegutses armastuses?</p>
			<p class="Küsimused-Aruteluks"><span class="P-ev-Loe">3</span>. Kui Jumal armastab õiglust ja halastust, siis kuidas tuleb meil tegutseda kooskõlas sellega, mis on Jumala jaoks olulisim? Kuidas koondada rohkem tähelepanu sellele, mida Jeesus nimetas „kaalukamaks osaks seaduses“?</p>
			<p class="Küsimused-Aruteluks"><span class="P-ev-Loe">4</span>. Kui mõtleme ja räägime kohtumõistmisest, siis kui sageli rõhutame, et kohtust kõneldes peab Jeesus esmatähtsaks seda, kas ja mil määral me armastame aktiivselt kaasinimesi, eelkõige vaevatuid ja kurnatuid? Mõtiskle selle üle Mt 25:31–46 valgel.</p>
			<p class="Lugu-Pealkiri">Sisse võetud Lähis-Idast</p>
			<p class="Lugu-Autor">Selle loo on kirjutanud Andrew McChesney. </p>
			<p class="Tekst-DropCap"><span class="_idGenDropcap-1">K</span>i-nami maailm muutus täiesti, kui neiu jõudis Lõuna-Koreast Lähis-Idasse, et seal õpilasmisjonärina töötada. Ta saabus lühiaegse turismiviisaga, mis oli vaja vahetada residendiviisa vastu, et riigis oleks võimalik viibida terve aasta. Tema korteri peremees oli nõustunud allkirjastama paberid ja andma talle uue viisa saamiseks eluasemetõendi. Aga järsku muutis mees meelt ning nõudis enne allkirja andmist suurt rahasummat.</p>
			<p class="Tekst">Ki-namil ei olnud seda raha. Misjonitöö juhil, kes õpetas väikest õpilasmisjonäride gruppi, ei olnud seda raha. Väikesel seitsmenda päeva adventistide kogudusel ei olnud seda raha. Kogudus koosnes peamiselt vaestest põgenikest, kes kogunesid jumalateenistusele kodukirikus.</p>
			<p class="Tekst">Ki-nami valikud olid piiratud. Ta ei saanud lihtsalt kolida teise korterisse, sest oli raske leida peremehi, kes olnuks valmis üürima välismaalastele. Ebaseaduslikult maale jääda ei tulnud kõne alla ning ta ei tahtnud residendiviisat väljastavale ametnikule altkäemaksu anda.</p>
			<p class="Tekst">Neiu palvetas: „Issand, kui Sina saatsid mu siia, siis tuleb Sul see probleem lahendada.“ Kahe kuu jooksul palvetas ta nii iga päev. Tema vanemad <br />Lõuna-Koreas palvetasid. Misjonitöö juht pani Ki-nami kodukiriku palvenimekirja ja koguduseliikmed palvetasid.</p>
			<p class="Tekst">Möödus kaks kuud ja peremees ei allkirjastanud dokumente.</p>
			<p class="Tekst">Siis saabus päev, mil Ki-namil tuli minna uue viisa asjus vestlusele. Aga tal ei olnud ainsatki dokumenti, mis toetanuks uue viisa saamist. </p>
			<p class="Tekst">Pisut aega enne vestlusele minekut helises Ki-nami mobiiltelefon. Helistas misjonitöö juht. „Lahendus võib tulla,“ ütles ta. „Mine aga.“</p>
			<p class="Tekst">Juht selgitas, et üks koguduseliige oli mõni minut tagasi tundnud sundi astuda sisse kinnisvarabüroosse. Koguduseliige tundis büroo omanikku ja oli küsinud: „Kas sa saaksid mu sõpra aidata?“ Omanik oli vastanud: „Too tema pass ja ma annan talle elukohatõendi.“</p>
			<p class="Tekst">Ki-nam oli sõnatu. Ta suutis vaid öelda: „Tänan Sind, Jumal.“</p>
			<p class="Tekst">Omanik allkirjastas paberi ja Ki-nam sai residendiviisa.</p>
			<p class="Tekst">Pärast seda polnud Ki-namil enam kahtlust, et Jumal õnnistab ta aastat Lähis-Idas. Ja Jumal tegigi seda. Ki-nami töö tõttu ristiti seitse inimest. „Jumal kutsus mu ja kasutas mind inimeste päästmisel,“ ütles Ki-nam Adventmisjoniga Soulis Lõuna-Koreas vesteldes. „Ta oli minuga igal sammul ja aitas mind. Taipasin, et Jumala kutse ei ole kunagi vale. See oli tänu täis aasta.“</p>
			<p class="Lugu-Autor">Seitsmenda päeva adventiside kogudus Lõuna-Koreas saadab misjonäre üle kogu maailma. Täname sind 29. märtsil antava kolmeteistkümnenda hingamispäeva annetuse eest, mis aitab Lõuna-Korea adventistidel levitada evangeeliumi kodumaal. Õpilasmisjonäri nimi on muudetud.</p>
			<p class="N-dal-Kuup-ev">13. õppetükk: 22.–28. märts </p>
			<p class="N-dal-Pealkiri">Armastus on Seaduse täitmine</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> 2Ms 20:1–17; Rm 6:1–3; Rm 7:7–12; Jr 31:31–34; Mt 23:23, 24; Jk 2:1–9.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Ärgu olgu teil ühtki muud võlga kellegi vastu kui ainult võlg üksteist armastada; sest kes armastab teist, on Seaduse täitnud“ (Rm 13:8).</p>
			<p class="Tekst">Ühe probleemse koguduseliikme juhtumit käsitledes ütles keegi koguduse nõukogust pastorile: „Me ei saa otsuseid langetada kaastunde alusel.“ <span class="Italic">Me ei saa? </span>Pastor imestas, milline pidi küll olema selle inimese arusaam Jumalast ja Tema seadusest. Kaastunne peab kindlasti olema selle keskmes, kuidas kohtleme inimesi, eriti eksinud inimesi. Kaastunne on armastuse lahutamatu osa ja nagu Rm 13:8 meile ütleb, „kes armastab ligimest, on Seaduse täitnud“.</p>
			<p class="Tekst">Kui armastus on tõepoolest seaduse täitmine, siis vaadakem ette, et me ei mõtleks seadusest kui millestki, mis on armastusest lahus. Samuti ei tohiks armastusest mõelda kui millestki, mis on seadusest lahti ühendatud. Pühakirjas käivad armastus ja seadus käsikäes. Jumalik Seaduseandja on armastus ja järelikult on Jumala seadus armastuse seadus. See on, Ellen G. White’i sõnu kasutades, Jumala iseloomu ärakiri. (Vaata „Kristuse tähendamissõnad“, orig lk 305.)</p>
			<p class="Tekst">Jumala seadus ei ole abstraktsete põhimõtete kogum, vaid meie õitsenguks mõeldud korraldused ja juhised. Jumala käsk oma terviklikkuses väljendab armastust niimoodi, nagu Jumalgi seda väljendab.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 29. märtsiks.</span></p>
			<p class="P-ev-Kuup-ev">Pühapäev, 23. märts</p>
			<p class="P-ev-Pealkiri">Armastuse seadus</p>
			<p class="Tekst">Jumala seadus ei koosne abstraktsetest põhimõtetest, vaid, vastupidi, Jumala seadus räägib suhetest. Seda näitavad üksikasjalikult kümme käsku. Kümne käsu aluspõhimõtted olid paigas juba Eedeni aias. Need olid armastuse põhimõtted, mis valitsesid suhetes Jumala ja inimese vahel ning inimeste endi vahel.</p>
			<p class="Tekst">Kui kümme käsku välja kuulutati (2Ms 20. ptk) ja seejärel kivisse kirjutati, anti need käsud Iisraelile lepingulise suhte kontekstis. Käsud pandi kirja pärast seda, kui Issand oli juba vabastanud rahva Egiptusest, ning nende aluseks oli Jumala armastus ja Tema tõotused rahvale (vaata 2Ms 6:7, 8 ja 3Ms 26:12). Kümne käsu jagunemisest kahte poolde võib näha, et need on mõeldud inimese ja Jumala vahelise suhte ning inimestevaheliste suhete õitsenguks.</p>
			<p class="P-ev-Loe">Loe 2Ms 20:1–17. Kuidas väljendavad need salmid kaht põhimõtet – armasta Jumalat ja armasta kaasinimest?</p>
			<p class="Tekst">Esimesed neli käsku räägivad inimese ja Jumala vahelisest suhtest ning kuus viimast inimeste omavahelistest suhetest. Meie suhteid Jumalaga ja teiste inimestega peavad reguleerima Jumala seaduse põhimõtted.</p>
			<p class="Tekst">Käsuseaduse kaks osa vastavad otseselt sellele, mida Jeesus nimetab kaheks suurimaks käsusõnaks: „Armasta Issandat, oma Jumalat, kogu oma südamega“ (Mt 22:37; võrdle 5Ms 6:5) ja „armasta oma ligimest nagu iseennast!“ (Mt 22:39; võrdle 3Ms 19:18).</p>
			<p class="Tekst">Esimesed neli käsku on viisid, kuidas armastada Jumalat kogu oma olemusega, ning kuus viimast on viisid, kuidas armastada üksteist nagu iseennast. Jeesus ütleb otse, et kaks suurt armastuse käsku on lahutamatult seotud seadusega. „Neis kahes käsus on koos kogu Seadus ja Prohvetid“ (Mt 22:40).</p>
			<p class="Tekst">Seega on Jumala seaduse aluseks tervikuna Jumala armastus. Jumala armastus ja seadus on lahutamatud. Kuuleme inimesi pahatihti ütlemas: <span class="Italic">Meil ei ole vaja seadust pidada, meil on lihtsalt vaja armastada Jumalat ja armastada üksteist. </span>Miks ei ole see mõte loogiline?</p>
			<p class="P-ev-Loe">Kuidas saame armastada Jumalat või kaasinimest, kui rikume ükskõik millist käsku kümnest?</p>
			<p class="P-ev-Kuup-ev">Esmaspäev, 24. märts</p>
			<p class="P-ev-Pealkiri">Käsk on püha ja õige ja hea</p>
			<p class="Tekst">Armastus on Jumala seaduse alus. Kui Jumal hoiab alal käsku, hoiab Ta alal armastust. Jeesus suri patuste päästmiseks sellepärast, et Ta saaks hoida alal seadust ning anda meile samas armu. Seega saab Ta olla uskujate jaoks mõlemat – nii õigus kui ka Õigusemõistja (Rm 3:25, 26). Milline armastuseväljendus! Järelikult ei ole lunastusprotsess muutnud seadust kehtetuks, vaid on seda hoopis rohkem kinnitanud.</p>
			<p class="P-ev-Loe">Loe Rm 6:1–3 ja siis Rm 7:7–12, rõhutades eriliselt 12. salmi. Mida räägivad need salmid seadusest ka pärast Kristuse surma?</p>
			<p class="Tekst">Kuigi mõni usub, et arm ja lunastus tühistasid seaduse, ütleb Paulus selgelt, et me ei tohi jätkata patustamist, justkui peaks arm siis kasvama. Need, kes on Kristuses ja on usu kaudu „ristitud Tema surmasse“, loevad ennast pigem patule surnuks ja elavad Kristusele.</p>
			<p class="Tekst">Jumala seadus ei ole patt, aga seadus (muuhulgas) teeb patu ja meie patususe meile nähtavaks. Jah, just seepärast on „Seadus püha ning käsk on püha, õige ja hea“ (Rm 7:12). See paljastab – enam kui miski muu – meie suure vajaduse pääste ehk lunastuse järele, mis tuleb üksnes Kristuselt. Järelikult ei tühista me Seadust usu läbi, „vaid kinnitame Seadust“ (Rm 3:31). </p>
			<p class="Tekst">Kristus ei tulnud seadust kõrvaldama, vaid täitma kõike, mida Seaduses ja Prohvetites tõotati. Niisiis toonitab Ta, et „kuni taevas ja maa püsivad“ ei kao Seadusest „ükski täpp ja ükski kriips“ (Mt 5:18).</p>
			<p class="Tekst">Jumala seadus kujutab Jumala pühadust – Tema täiuslikult armastavat, õiget, head ja tõepärast iseloomu (3Ms 19:2; Ps 19:8, 9; Ps 119:142, 172). Sellega seoses on oluline märkida, et 2Ms 31:18 kirjutas Jumal kümme käsku oma käega kivilaudadele. Kivisse kirjutatuna on need seadused tunnistuseks Jumala ja Tema moraalse valitsemise muutumatust olemusest, mis on rajatud armastusele – ja see on suure võitluse keskne teema.</p>
			<p class="P-ev-Loe">Kuidas aitab seos seaduse ja armastuse vahel meil paremini aru saada Jeesuse sõnadest: „Kui te armastate mind, siis pidage mu käske!“ <br />(Jh 14:15)?</p>
			<p class="P-ev-Kuup-ev">Teisipäev, 25. märts</p>
			<p class="P-ev-Pealkiri">Käsk ja arm</p>
			<p class="Tekst">Oleme näinud, et seadus ja arm ei vastandu teineteisele. Neil on hoopis eri ülesanded seoses Jumala armastuse ja õiglusega. Seaduse ja halastuse terav vastandamine viinuks muistsed iisraellased segadusse, sest nemad nägid Jumala seaduse andmist kui Jumala suurt halastust. Kui ümberkaudsete rahvaste „jumalad“ olid tujukad ja täiesti ettearvamatud ning jätsid inimesed ilma võimalusest teada saada, mida „jumalad“ soovivad ja mis neile meeldiks, siis Piibli Jumal andis oma rahvale väga selged juhtnöörid selle kohta, mis oli Talle meele järgi. Ja see, mis on meele järgi Talle, on täpselt see, mis on ülimalt hea kogu Tema rahvale, üksikisikutena ja ühiselt.</p>
			<p class="Tekst">Jah, seadus ei saa meid päästa patust ega muuta inimese südant. Oma sünnipärase patususe tõttu vajame vaimulikku südamesiirdamist.</p>
			<p class="P-ev-Loe">Loe Jr 31:31–34. Mida räägitakse siin Jumala tõotustest anda meile uus süda? Võrdle seda Jh 3:1–21-ga, kus Kristus kõneles Nikodeemosele uussünnist. Vaata ka Hb 8:10.</p>
			<p class="Tekst">Jumal ise uurendas kümme käsku kivilaudadele (2Ms 31:18), aga seadus tuli kirjutada ka Jumala rahva südametesse (Ps 37:30, 31). Ideaalis ei peaks Jumala armastuse seadus olema meist väljaspool, vaid meie sees, meie sügavaimas olemuses. Jumal üksi saab kirjutada oma seaduse inimsüdamesse ja Ta on oma lepingurahvale tõotanud seda teha (vt Hb 8:10).</p>
			<p class="Tekst">Me ei saa ennast seaduse pidamisega päästa. Meid päästetakse hoopiski armust usu kaudu, ja see pole meist enestest, vaid on Jumala and (Ef 2:8). Me ei pea seadust selleks, et saada päästetud; me peame seadust sellepärast, et oleme juba päästetud. Me ei pea seadust selleks, et olla armastatud, vaid sellepärast, et meid armastatakse ning meiegi igatseme armastada Jumalat ja kaasinimesi (vaata Jh 14:15).</p>
			<p class="Tekst">Samas näitab seadus meile meie pattu (Jk 1:22–25; Rm 3:20; Rm 7:7) ja meie vajadust Lunastaja järele (Gl 3:22–24), juhib meid elus parimaid teid mööda ning ilmutab Jumala armastavat iseloomu.</p>
			<p class="P-ev-Loe">Millele sa kohtus loodad? Kas oma usinale ja ustavale käsupidamisele või Kristuse õigusele, mis sind katab? Mida räägib sinu vastus sulle Jumala seaduse otstarbest – mida seadus saab teha ja mida see ei saa teha?</p>
			<p class="P-ev-Kuup-ev">Kolmapäev, 26. märts</p>
			<p class="P-ev-Pealkiri">Armastus on seaduse täitmine</p>
			<p class="Tekst">Armastuse ja seaduse vahelist seost ei saa üle hinnata. On tõsi, et Pühakirja põhjal on armastus seaduse täitmine.</p>
			<p class="Tekst">Rm 13:8–10 õpetab Paulus, et „kes armastab teist, on Seaduse täitnud“ <br />(Rm 13:8). Olles loetlenud kümnest käsust viimase kuue hulka kuuluvaid, teatab Paulus, et need on „kokku võetud selles sõnas: Armasta oma ligimest nagu iseennast“ (Rm 13:9). Tõepoolest õpetab Paulus selgelt, et „armastus on Seaduse täitmine“ (Rm 13:10). Veel kord selgitab Paulus sama Gl 5:14, kui ütleb, et „kogu Seadus sisaldub täielikult ühes lauses: „Armasta oma ligimest nagu iseennast“ (Gl 5:14). Aga missugune armastus on seadust täitev armastus? Mismoodi see armastus välja näeb? </p>
			<p class="P-ev-Loe">Loe Mt 23:23, 24. Mis on „kaalukam osa seaduses“? Loe 5Ms 5:12–15 ja Js 58:13, 14. Kuidas toovad need piiblitekstid esile seose seaduse (eriti hingamispäeva käsu) ja Jumala hoole vahel, et tehtaks õiglust ja lastaks vabaks?</p>
			<p class="Tekst">Jeesus samastab „seaduse kaalukama osa“ „õigluse ja halastuse ja usuga“. Just nimelt ühe käsuga – hingamispäevaga – seoses näeme Pühakirjast, et hingamispäev on lahutamatult seotud vabaks laskmise ja õiglusega.</p>
			<p class="Tekst">5Ms 5. peatükis on hingamispäeva käsku põhjendatud sellega, et Jumal vabastas Iisraeli orjusest. See tähendab, et hingamispäev on midagi rohkemat kui loomise mälestusmärk – see on ka orjusest ja rõhumisest vabastamise mälestusmärk. Selle kontekstis, et inimene ei aja taga endale meelepärast, vaid nimetab hingamispäeva rõõmuks ning talle saab osaks rõõm Issandalt (Js 58:13, 14), rõhutatakse armastustegusid ja kaasinimeste vastu õiglane olemist – tehke head, toitke näljaseid, majutage kodutuid (vaata Js 58:3–10). </p>
			<p class="Tekst">Nende (ja paljude teiste) õpetuste alusel ei peaks inimesed, kes soovivad armastuse kaudu seadust täita, hoiduma üksnes patu tegemisest, vaid ka tegematajätmise patust. Armastus kui seaduse täitmine ei tähenda seaduse täitmist lihtsalt selles mõttes, et hoidutakse pattu tegemast, vaid selle lahutamatuks osaks on hea tegemine – armastuseteod, mis edendavad ustavalt õiglust ja halastust. Jumalale ustav olla on midagi rohkemat kui jätta ainuüksi seaduse kirjatähest üle astumata.</p>
			<p class="P-ev-Kuup-ev">Neljapäev, 27. märts </p>
			<p class="P-ev-Pealkiri">Ennemini, armastage üksteist </p>
			<p class="Tekst">Kui armastus on seaduse täitmine, siis ei saa keegi pidada Jumala seadust selle täistähenduses üksnes valest hoidumise kaudu. Armastuse seadus juba ise (väljendatuna Pühakirja täiuses) ei piirdu ainuüksi käsuga hoiduda kurja tegemast, vaid ajendab korda saatma tegusid, mis ilmutavad Jumala armastust kaasinimestele – mitte ainult teistele koguduseliikmetele, vaid laiemalt kogu maailmas, mis vajab meeleheitlikult tõelise kristlase tunnistust.</p>
			<p class="P-ev-Loe">Loe Jk 2:1–9. Millised üliolulised sõnumid siin esile tulevad?</p>
			<p class="Tekst">Siin taunib Jaakobus kõvasti ühiskonnas valitsevat ebaõiglust ning toob eelkõige esile, et mõningad, kes on rikkad, ei pea auväärseks vaeseid ja vaevatuid. Siis pöörab ta tähelepanu ligimesest rääkivale armastuse seadusele, öeldes, et kui te seadust täidate, „te teete hästi“ (Jh 2:8).</p>
			<p class="Tekst">Ellen G. White on väljendanud seda nii: „Jumala aarmastus avaldub siin maailmas ligimesearmastusena. See, et Aukuningas sai üheks meist, oli selle armastuse juurutamine, meid ühe pere lasteks liitmine. Me saame täita Tema lahkumissõnad: „Armastage üksteist nii, nagu mina teid olen armastanud“ <br />(Jh 15:12) siis, kui me armastame inimesi nii, nagu Tema neid armastas. Me oleme siis kõlblikud taeva jaoks, sest meil on taevas südames.“ – Ellen G. White, „Ajastute igatsus“, orig lk 641.</p>
			<p class="Tekst">Kui me armastame maailma nii, nagu Kristus armastas maailma, <span class="Italic">siis oleme kõlblikud</span> <span class="Italic">taeva jaoks</span>. Väga võimsad sõnad selle kohta, mida tähendab olla Jeesuse järelkäija!</p>
			<p class="Tekst">Jeesus käsib oma järelkäijaid „armastada üksteist“, nii nagu „mina olen armastanud teid“ (Jh 13:34). Jeesus kuulutab ka: „Sellest tunnevad kõik, et te olete minu jüngrid, kui te üksteist armastate“ (Jh 13:35). Armastus on kristlikus usus niivõrd olulisel kohal, sest Jumal on armastus (1Jh 4:8, 16). Ja need, kes väidavad, et nad armastavad Jumalat, peavad armastama üksteist (võrdle <br />1Jh 3:11; 4:20, 21).</p>
			<p class="Tekst">Seega õhutatakse kristlasi 1Pt 4:8: „Üle kõige olgu püsiv teie omavaheline armastus, sest „armastus katab kinni pattude hulga“ (vaata ka Hb 10:24 ja <br />1Ts 3:12).</p>
			<p class="P-ev-Loe">Peatu veel mõtte juures, et maailma tuleb armastada nii, nagu Kristus maailma armastas. Kuidas aitab see paremini aru saada kristliku täiuslikkuse kontseptsioonist ja sellest, kuidas meid muudetakse sobivaks igavese elu jaoks? Jaga oma vastust hingamispäeval klassis.</p>
			<p class="P-ev-Kuup-ev">Reede, 28. märts</p>
			<p class="Tekst"><span class="P-ev-Loe">Toetav mõte: </span>Loe Ellen G. White’i raamatust „Ajastute igatsus“ peatükki „Ühele nende mu vähemate vendade seast“, orig lk 637–641.</p>
			<p class="Tekst">„Ülemkarjane teenib neid, kes teenivad teisi. Nad saavad osa elavast veest ja leiavad rahulduse. Siis ei igatse nad erutavaid lõbustusi ega vaheldusrikkust elus. Kogu nende huvi keskendub sellele, kuidas päästa hingi, kes on hukkumas. Kaasinimestega suhtlemine on kasuks ka neile endile. Lunastaja armastus seob südamed üksmeeles kokku.</p>
			<p class="Tekst">Kui me mõistame, et oleme Jumala kaastöölised, siis ei kõnele me Tema tõotustest ükskõikselt; need põlevad meie südames ja sütitavad sõnu meie huulil. Jumal andis Moosesele, keda Tema kutsus teenima harimatut, kasvatamatut ja mässumeelset rahvast, tõotuse: „Minu pale läheb ühes ja ma annan sulle rahu.“ Ta ütles: „Mina olen sinuga“ (2Ms 33:14; 3:12). See tõotus kehtib kõigi suhtes, kes töötavad Kristuse esindajatena Tema rõhutud ja kannatavate laste heaks.“ – Ellen G. White, „Ajastute igatsus“, orig lk 641.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Loe 1Kr 13:4–8. Kuidas heidab 1Kr 13. ptk valgust sellele, missugused inimesed me peaksime olema?</p>
			<p class="Küsimused-Aruteluks"><span class="P-ev-Loe">2</span>. Mis eristab Mt 25:31–46 lambaid sikkudest? Kuidas mõista seda, mida Jeesus siin ütleb, õpetamata samas päästmist tegude kaudu?</p>
			<p class="Küsimused-Aruteluks"><span class="P-ev-Loe">3</span>. Mida tähendavad sinu jaoks sõnad „Kui me armastame maailma nii, nagu Kristus armastas maailma, siis teostame oma ülesande. Oleme kõlblikud taeva jaoks, sest meil on taevas südames“ (Vaata neljapäevast osa.)? Mida räägib see Jumala ja taeva olemuse kohta? Kuidas elada siin rohkem taeva kodanikuna ning levitada Jumala armastust viisil, mis toob valgust ja õiglust rõhututele?</p>
			<p class="Küsimused-Aruteluks"><span class="P-ev-Loe">4</span>. Milliseid praktilisi samme saad oma kohalikus koguduses astuda selleks, et kajastada Jumala hoolt armastuse ja õigluse järele sinu kohalikus kogukonnas? Mida teed sa oma kogukonnas hästi? Mida tuleb sul parandada ja millele rohkem tähelepanu pöörata? Milliseid sisulisi samme saad astuda üksi või koos teistega, et tegutseda selle kohaselt, mida sa oled Jumala armastusest ja õiglusest õppinud?</p>
			<p class="Lugu-Pealkiri">Kummardus kuju ees</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">M</span>aria on ülistamisega tuttav. Ooperilauljana on ta laulnud imetleva publiku ees nii oma kodumaa suurimas ooperimajas kui ka paljude teiste riikide ooperimajades. Ta on saanud mitu kõrgeimat auhinda.</p>
			<p class="Tekst">Kuid mitte miski ei valmistanud teda ette selleks ülistuseks, mille tunnistajaks ta oli Põhja-Koreas. Seal ei ülistatud tema esinemist. Ülistamine toimus Põhja-Korea asutaja Kim Il Sungi 22meetrise pronkskuju ees.</p>
			<p class="Tekst">Maria on ustav seitsmenda päeva adventist. Tema ohutuse huvides ei ütle Adventmisjon tema tegelikku nime ega rahvust. Ta kõneles Adventmisjoniga Zoomi vestluses.</p>
			<p class="Tekst">Külaskäigul Põhja-Koreasse läks Maria koos lauljate rühmaga väljasõidule Mansu mäe suure monumendi juurde. See on Pyongyangis asuv ausammaste kogum, mis kujutab riigi revolutsionääridest kangelasi. Kompleksi keskmes kõrgub Kim Il Sungi kuju. (Hiljem lisati kompleksi Kimi poja Kim Jong Ili <br />22 meetri kõrgune kuju.)</p>
			<p class="Tekst">Rahvahulgad kihasid Kim Il Sungi kuju ümber. Maria märkas välisturiste Itaaliast, Prantsusmaalt ja muudest riikidest. Ta nägi seal põhjakorealasi. Nad kõik kummardasid kuju ees. Siis sai ta teada, et temaltki oodatakse austuse märgiks kummardamist.</p>
			<p class="Tekst">„Te peate kummardama,“ teatas tõlk tema rühmale.</p>
			<p class="Tekst">Maria mõtteist vilksatas läbi esimene käsk, mis ütleb: „Sul ei tohi olla muid jumalaid minu palge kõrval!“ (2Ms 20:3).</p>
			<p class="Tekst">Siis märkas Maria, et riiklik operaator filmis kõiki. Ta ei tahtnud raskustesse sattuda. Nii seisis ta seal ning meenutas Sadrakit, Meesakit ja Abednegot, kes keeldusid kummardamast 60 küünra kõrguse kuldkuju ette, mille kuningas Nebukadnetsar püstitas (vt Tn 3. ptk). Ta mõtles: „Taanieli raamat ei ole mingisugune legend või muinasjutt. Seal kirjeldatu toimub päriselus iga päev.“</p>
			<p class="Tekst">Ta seisis sirgelt.</p>
			<p class="Tekst">Kuigi mõni inimene võib jätta kummardamata Mansu mäe suure monumendi ees, mis on kultuurikogemusena seotud Kim Il Sungi isikukultusega, nägi Maria selles enamat. Tema jaoks oli see hetk, mil tal kästi avalikult võtta seisukoht, keda ülistada.</p>
			<p class="Tekst">Mõni päev hiljem, kui Maria valmistus Põhja-Koreast lahkuma, andis ta oma tõlgile raamatu „Tee Kristuse juurde“. Ta palvetab, et nii tõlk kui ka kogu <br />Põhja-Korea õpiks tundma Jeesust, Meest, keda tuleb üle kõige ülistada.</p>
			<p class="Lugu-Autor">Selle veerandaasta kolmeteistkümnenda hingamispäeva annetus läheb Aasia põhjaosa ja Vaikse ookeani divisjonile, mille tähtsaim siht on jõuda evangeeliumiga Põhja-Korea elanikeni. Palveta Põhja-Korea pärast. Aitäh, et kavatsed sel hingamispäeval heldelt annetada.</p>
		</div>
		<div class="_idGenObjectLayout-1">
			<figure id="_idContainer006" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson01.png" alt="" />
			</figure>
		</div>
		<div id="_idContainer007" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee € » kohalik kogudus</span></p>
		</div>
		<div id="_idContainer008" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">15.36&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;</span></p>
		</div>
		<div class="_idGenObjectLayout-1">
			<figure id="_idContainer009" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson02.png" alt="" />
			</figure>
		</div>
		<div id="_idContainer010" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » Eesti liidu misjonifond</span></p>
		</div>
		<div id="_idContainer011" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">15.49</span></p>
		</div>
		<div id="_idContainer012" class="_idGenObjectStyleOverride-1">
			<p class="Lugu-Pealkiri">Piibli Sibú</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">M</span>elvin polnud kindel, kas inimene loodi mullast või viljaterast. Ta luges Piiblist, et „Issand Jumal valmistas inimese, kes põrm on, mullast, ja puhus tema ninasse eluhinguse: nõnda sai inimene elavaks hingeks“ (1Ms 2:7). Kuid Costa Rica vabariigis elav suurim põlisrahvarühm cabécarid, keda on Costa Rica elanikkonnast umbes 17 000, õpetas talle, et Sibú, mis tähendab nende emakeeles „Jumal“, lõi inimese viljaterast.</p>
			<p class="Tekst">Kui Melvin üles kasvas, õpetati talle ikka, et pärimuse-Sibú ja Piibli-Sibú on sama jumalus. Aga kui ta õppis Piiblit koos seitsmenda päeva adventistidega, taipas ta, et Sibú iseloomujooned Piiblis erinesid vägagi pärimuses kirjeldatud jumala iseloomujoontest. Ta otsustas omaks võtta Piibli-Sibú ning ta ristiti koos ema, isa ja kahe õe-vennaga.</p>
			<p class="Tekst">Aasta hiljem sai ta ema 40aastasena insuldi ja suri.</p>
			<p class="Tekst">22aastane Melvin uskus, et surm oli teadvuseta uni. Kuid cabécaride pärimus õpetas, et ema oli endiselt elus ja tal oli oht kaduda igavesse pimedusse, kui pereliikmed ei osale nelja päeva pikkusel rituaalil, mis juhiks ema järgmisse maailma. Traditsioonilise matusetalituse osana oli neil vaja veristada kaks siga ja kolm kanapoega ning sööta need sisse leinajatele. Sellest rituaalist keeldumist peeti väga egoistlikuks. Cabécaride pärimus pidas egoistlikke inimesi jõledaiks. Vaatamata vanavanemate ja teiste sugulaste tohutule survele järgida pärimust, otsustasid Melvin ja ta pereliikmed toimida Piibli järgi. Adventpastor aitas neil leida cabécaride territooriumist väljaspool oleva platsi, kuhu ema matta. </p>
			<p class="Tekst">Sel ajal tegi Melvin otsuse saada pastoriks. Ta oli oma ristimisest alates tajunud Jumala kutset astuda evangeeliumitöösse, aga oli sellele vastu seisnud. Pärast ema surma otsustas ta pühendada kogu edasise elu Piibli-Sibúst kõnelemisele. Ta tahtis juhtida oma rahva Sibú juurest, kes lõi inimese viljaterast, Sibú juurde, kes lõi inimese mullast. Ta tahtis, et neid rõõmustaks teadmine, et igavese elu saamiseks järgmises maailmas ei olnud vaja loomohvreid, sest Piibli-Sibú tõi oma elu ohvriks kõikide päästmiseks.</p>
			<p class="Tekst">Praegu õpib 24aastane Melvin Madriz pastoriks Costa Ricas asuvas Kesk-Ameerika Adventülikoolis. Kui ta lõpetab, saab temast esimene cabécari soost pastor adventkoguduses. Ainult ligi 30 inimest cabécaride hulgast on praegu adventistid. </p>
			<p class="Tekst">„Ma usun Sibút, aga ainult Piibli-Sibút, mitte pärimuse-Sibút,“ ütles Melvin.</p>
			<p class="Lugu-Autor">Palu Piibli Jumalat, et Temast kuulutataks cabécaridele ja kõikidele põlisrahvastele üle maailma. Täname sind misjoniannetuste eest, mis aitavad levitada evangeeliumi rahvasteni, kelleni on jõutud vähe või üldse mitte.</p>
		</div>
		<div class="_idGenObjectLayout-1">
			<figure id="_idContainer013" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson03.png" alt="" />
			</figure>
		</div>
		<div id="_idContainer014" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » kohalik kogudus</span></p>
		</div>
		<div id="_idContainer015" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">16.03</span></p>
		</div>
		<div class="_idGenObjectLayout-1">
			<figure id="_idContainer016" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson04.png" alt="" />
			</figure>
		</div>
		<div id="_idContainer017" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee </span><span class="CharOverride-11">€</span><span class="CharOverride-11"> »  kohalik kogudus</span></p>
		</div>
		<div id="_idContainer018" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">16.19</span></p>
		</div>
		<div class="_idGenObjectLayout-1">
			<figure id="_idContainer019" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson05.png" alt="" />
			</figure>
		</div>
		<div id="_idContainer020" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » Newbold Kolledž</span></p>
		</div>
		<div id="_idContainer021" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">16.36</span></p>
		</div>
		<div class="_idGenObjectLayout-1">
			<figure id="_idContainer022" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson06.png" alt="" />
			</figure>
		</div>
		<div class="_idGenObjectLayout-1">
			<div id="_idContainer023" class="_idGenObjectStyleOverride-1">
			</div>
		</div>
		<div id="_idContainer024" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee €</span><span class="CharOverride-11"> </span><span class="CharOverride-11">» kohalik kogudus</span></p>
		</div>
		<div id="_idContainer025" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">16.54</span></p>
		</div>
		<div class="_idGenObjectLayout-1">
			<figure id="_idContainer026" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson07.jpg" alt="" />
			</figure>
		</div>
		<div id="_idContainer027" class="No-text-wrap">
			<p class="P-ev-küsimused ParaOverride-8"><span class="CharOverride-11">toeta.advent.ee &#9;  </span><span class="CharOverride-11">€</span><span class="CharOverride-11"> » kohalik kogudus</span></p>
		</div>
		<div id="_idContainer028" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">17.11</span></p>
		</div>
		<div class="_idGenObjectLayout-1">
			<figure id="_idContainer029" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson08.png" alt="" />
			</figure>
		</div>
		<div id="_idContainer030" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » kohalik kogudus</span></p>
		</div>
		<div id="_idContainer031" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">17.28</span></p>
		</div>
		<div class="_idGenObjectLayout-1">
			<figure id="_idContainer032" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson09.png" alt="" />
			</figure>
		</div>
		<div id="_idContainer033" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee € » kohalik kogudus</span></p>
		</div>
		<div id="_idContainer034" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">17.45</span></p>
		</div>
		<div class="_idGenObjectLayout-1">
			<figure id="_idContainer035" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson10.png" alt="" />
			</figure>
		</div>
		<div id="_idContainer036" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » Adventraadio</span></p>
		</div>
		<div id="_idContainer037" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">18.02</span></p>
		</div>
		<div class="_idGenObjectLayout-1">
			<figure id="_idContainer038" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson11.png" alt="" />
			</figure>
		</div>
		<div id="_idContainer039" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee €</span><span class="CharOverride-11"> </span><span class="CharOverride-11">» kohalik kogudus</span></p>
		</div>
		<div id="_idContainer040" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">18.19</span></p>
		</div>
		<div class="_idGenObjectLayout-1">
			<figure id="_idContainer041" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson12.jpg" alt="" />
			</figure>
		</div>
		<div id="_idContainer042" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> »Eesti liidu ehitusfond</span></p>
		</div>
		<div id="_idContainer043" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">15.23</span></p>
		</div>
		<div class="_idGenObjectLayout-1">
			<figure id="_idContainer044" class="_idGenObjectStyleOverride-1">
				<img class="_idGenObjectAttribute-1" src="2025-01_veebi-web-resources/image/Lesson13.jpg" alt="" />
			</figure>
		</div>
		<div id="_idContainer045" class="No-text-wrap">
			<p class="P-ev-küsimused ParaOverride-7"><span class="CharOverride-11">toeta.advent.ee</span><span class="CharOverride-11"> €</span><span class="CharOverride-11"> » kohalik kogudus</span></p>
		</div>
		<div id="_idContainer046" class="No-text-wrap">
			<p class="P-ev-küsimused ParaOverride-7"><span class="P-ike">R</span><span class="CharOverride-11">18.51</span></p>
		</div>
	</body>
</html>
