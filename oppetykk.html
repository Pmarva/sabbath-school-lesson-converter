<!DOCTYPE html>
<html xmlns="http://www.w3.org/1999/xhtml" lang="et-EE">
	<head>
		<meta charset="utf-8" />
		<title>_ppet_kk_2024-04</title>
		<link href="_ppet_kk_2024-04-web-resources/css/idGeneratedStyles.css" rel="stylesheet" type="text/css" />
	</head>
	<body id="_ppet_kk_2024-04">
		<div class="_idGenObjectLayout-1">
			<div id="_idContainer000" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Kaaned_2024-04.png" alt="" />
			</div>
		</div>
		<div id="_idContainer001" class="Basic-Text-Frame">
			<p class="N-dal-Pealkiri ParaOverride-2"><span class="CharOverride-1">Täiskasvanute hingamispäevakooli õppetükid</span></p>
			<p class="N-dal-Pealkiri ParaOverride-2"><span class="CharOverride-2">E. Edward Zinke ja Thomas Shepherd</span></p>
			<p class="Tekst ParaOverride-3"><span class="CharOverride-3">TEEMAD JOHANNESE EVANGEELIUMIS</span></p>
		</div>
		<div id="_idContainer002" class="Basic-Text-Frame">
			<p class="P-ev-Jooned ParaOverride-4"><span class="CharOverride-4">Nimi</span></p>
			<p class="P-ev-Jooned ParaOverride-4"><span class="CharOverride-4">Aadress</span></p>
			<p class="P-ev-Jooned ParaOverride-4"><span class="CharOverride-4">Telefon</span></p>
		</div>
		<div id="_idContainer003" class="_idGenObjectStyleOverride-1">
			<p class="LK-Num" lang="en-GB"><span class="CharOverride-5">oktoober • november • detsember 2024</span></p>
		</div>
		<div class="_idGenObjectLayout-1">
			<div id="_idContainer004" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/HP_kooli_logo.png" alt="" />
			</div>
		</div>
		<div id="_idContainer005" class="_idGenObjectStyleOverride-1">
			<p class="P-ev-Mõtle ParaOverride-4"><span class="CharOverride-6">Originaali pealkiri:</span></p>
			<p class="P-ev-Mõtle ParaOverride-5"><span class="CharOverride-1">Themes in the Gospel of John</span><span class="CharOverride-6"><br /></span><span class="CharOverride-6" lang="en-US">E. Edward Zinke ja Thomas Shepherd</span></p>
			<p class="P-ev-Mõtle ParaOverride-4"><span class="Italic CharOverride-1">© Seitsmenda Päeva Adventistide Peakonverents. Kõik õigused kaitstud.</span></p>
			<p class="P-ev-Mõtle ParaOverride-4"><span class="Italic CharOverride-1">Ühtki osa Täiskasvanute hingamispäevakooli õppetükist ei või üksikisik ega üksus toimetada, ümber teha, muuta, kohandada, tõlkida, paljundada või kirjastada ilma SPA Peakonverentsi eelneva kirjaliku loata. SPA PK volitab divisjonide ametnikke korraldama Täiskasvanute hingamispäevakooli õppetükkide tõlkimist vastavate juhtnööride kohaselt. Tõlgete ja nende publikatsioonide autoriõigus jääb Peakonverentsile. „Seitsmenda päeva adventistid“ ja „adventistid“ ning leegiga logo on SPA PK registreeritud kaubamärgid ja neid ei või kasutada ilma Peakonverentsi eelneva loata.</span></p>
			<p class="P-ev-Mõtle ParaOverride-4"><span class="Italic CharOverride-1">Täiskasvanute hingamispäevakooli õppetükid valmistab ette Seitsmenda Päeva Adventistide Peakonverentsi alluvuses olev täiskasvanute hingamispäevakooli õppetükkide osakond. Õppetükkide ettevalmistamist suunab otseselt hingamispäevakooli väljaannete nõukogu, mis on hingamispäevakooli õppetükkide kirjastaja&#160;– Peakonverentsi Administratiivkomitee (ADCOM)&#160;– alakomitee. Trükitud õppetükid kajastavad ülemaailmse hindamiskomitee poolset osa ja hingamispäevakooli kirjastusnõukogu heakskiitu ega esinda seega ainuliselt või tingimata autori(te) kavatsust.</span></p>
			<p class="P-ev-Mõtle ParaOverride-4"><span class="CharOverride-7">Tõlge: AKEL 2024</span></p>
			<p class="P-ev-Mõtle ParaOverride-4"><span class="CharOverride-7">Tõlkija: Mall Kaaver</span></p>
			<p class="P-ev-Mõtle ParaOverride-4"><span class="CharOverride-7">Toimetaja: Ly Kaasik</span></p>
			<p class="P-ev-Mõtle ParaOverride-4"><span class="CharOverride-7">Küljendus: Kaile Tuvi</span></p>
			<p class="P-ev-Mõtle ParaOverride-4"><span class="CharOverride-7">Kaaned: Justinen Greative Group</span></p>
			<p class="P-ev-Mõtle ParaOverride-4"><span class="CharOverride-7">Trükitud Euroopa Liidus</span></p>
		</div>
		<div id="_idContainer006" class="_idGenObjectStyleOverride-1">
			<p class="P-ev-Pealkiri">Sissejuhatus</p>
			<p class="P-ev-Loe ParaOverride-4">Teemad Johannese evangeeliumis </p>
			<p class="Tekst-DropCap"><span class="_idGenDropcap-1">T</span>eherani poes Iraanis vaatamiseks välja pandud Pärsia vaibal oli kujutatud põlismetsa. Kaunis kudum tõi silme ette pildikese Šveitsist: mäed, kosk, türkiissinine järv, metsased nõlvad ja sinine taevalaotus rünkpilvedega.</p>
			<p class="Tekst">Igal poesviibijal kulunuks aega üksikasjade äramärkimisele: sõlmekeste arv ruutmeetri kohta, kangakude, lõnga värvimiseks kasutatud ained – kõigile pisiasjadele, mille tulemusel see vaip sündis. </p>
			<p class="Tekst">Ent poesviibija võinuks keskenduda hoopis käsitöötehnikatele ja teemadele, mis andsid vaibale selle ainulaadse ilu: järveveel peegelduvale taevale, mäetippe katvale lumele, metsa haljusele, mida täiendas sügavroheline sammal. Vaibal kujutatud teemad olid üksteisega osavalt ühendatud ning nende kooskõlast tõusis esile ilu, mis näitas Alpide rahuliku maanurga veetlevust. </p>
			<p class="Tekst">Sellel veerandaastal asume uurima teistsugust oskuslikku meistritööd. See ei ole sündinud lõuendil pintsliga töötamisest, heast tabamusest filmilindil ega vaibameistri vilunud liigutustest. Jutt on Jumala Sõnast, mis Johannese evangeeliumis leidlikult avaldub. Sõnade tähendus avaneb kontekstis. Igaüks, kes tahab aru saada, mida Pühakirjal on öelda, peab tundma õppima konteksti – lähimaid lauseid, peatükke ja lõike ning Piibli üleüldist sõnumit. Kuna Püha Vaim on inspireerinud kogu Pühakirja, tuleb iga osa sellest tundma õppida terviku kontekstis. </p>
			<p class="Tekst">Sellel veerandaastal on kavas aru saada Johannese evangeeliumi sõnumist. See evangeelium on neljast evangeeliumist ainulaadseim ning keskendub tihti&#173;peale isiklikele vestlustele Jeesuse ja ühe-kahe inimese vahel – olgu näiteks Naatanael, Nikodeemos, naine kaevul, halvatu Betsata tiigi ääres, pimedana sündinud mees, Laatsarus ja ta õed, Pilaatus, Peetrus või Toomas. Mitu sellist lugu on kirja pannud ainult Johannes.</p>
			<p class="Tekst">Johannese evangeelium on apostli vahendusel meile edastatud Jumala Sõna. Nagu kogu Piibli puhul, nii sündis seegi evangeelium pigem Jumala kui inimese tahtel. Johannes oli lihtsalt tahtlik vahend, keda Püha Vaim kasutas, et edastada mitut olulist teemat: Sõna (<span class="Italic">logos</span>), valgus, leib, vesi, Püha Vaim, ühtsus, ajamärgid, tunnistus ja prohvetikuulutus. Selle evangeeliumi käigus täiustavad ja valgustavad need põhimõtted vastastikku üksteist.</p>
			<p class="Tekst">Piibli uurimine tähendab tihtipeale tähelepanu koondamist Pühakirja ühe sõna või katkendi tähenduse mõistmiseks. Kontrollime sõna tähendust Piibli sõnaraamatuga. Vaatleme grammatikat, lähimat konteksti, ajaloolist konteksti ja – kasutades võrdlust vaibaga – jälgime sõlmekeste arvu ruutmeetri kohta, kangakudet, värvaineid ja aluskangast. Kõik üksikasjad on tähtsad. </p>
			<p class="Tekst">Ent ärgem unustagem tervikpilti ajal, mil uurime üksikasju. Tõepoolest, nii nagu kõnealune Pärsia vaip kannab kellegi mõtteis kaunile alpiaasale, nii saab Johannese evangeelium kanda meid tagasi Jeesuse Kristuse maapealse elu ja tegevuse juurde – igavene elu on tunda Teda. Üksikasjadel on oma osa meie pilgu suunamisel tervikpildile ning Johannese jaoks on tervikpildiks Jumalast inspireeritud ilmutus meie Issandast ja Päästjast Jeesusest. </p>
			<p class="Tekst"> </p>
			<p class="Tekst"><span class="Italic">E. Edward Zinke, Seitsmenda Päeva Adventistide Peakonverentsi juures asuva Piibli Uurimisinstituudi endine asejuht, osaleb paljudes koguduse tegevustes ja nõukogudes, kaasa arvatud Ellen G. White’i Pärandihooldusnõukogus aseesi&#173;mehena ning ajakirja Adventist Review Ministries toimetuses vanemnõunikuna. Tal on kolm audoktori kraadi seitsmenda päeva adventistidele kuuluvaist ülikoolidest. Ta elab Marylandis.</span></p>
			<p class="Tekst"><span class="Italic">Thomas Shepherd, PhD, DrPH, on Andrewsi Ülikooli koosseisu kuuluvas Seitsmenda Päeva Adventistide Teoloogilises Seminaris vanemteadur ja Uue Testamendi professor. Ta on seal õpetanud alates 2008. aastast. Tema ja ta naine Sherry Shepherd, MD, on töötanud misjonäridena Malawil ja Brasiilias. Neil on kaks täiskasvanud last ja kuus lapselast.</span></p>
			<p class="N-dal-Kuup-ev">1. õppetükk: 28. sept– 4. okt</p>
			<p class="N-dal-Pealkiri">Märgid, mis juhatavad teed</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 2:1–11; Jh 4:46–54; Jh 5:1–16; Mk 3:22, 23; <br />Mt 12:9–14; Jh 5:16–47.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Jeesus tegi jüngrite ees veel palju muid tunnustähti, mida ei ole sellesse raamatusse kirja pandud, aga need on kirja pandud, et te usuksite, et Jeesus on Kristus, Jumala Poeg, ja et teil uskudes oleks elu tema nimes“ (Jh 20:30, 31).</p>
			<p class="Tekst">Miks kirjutas Johannes oma evangeeliumi? Kas ta tahtis esile tõsta Jeesuse imetegusid? Või rõhutada mõnd erilist Jeesuse õpetust? Mis põhjusel ta kirjutas seda, mida kirjutas?</p>
			<p class="Tekst">Püha Vaimu väes ja mõjutusel annab Johannes küsimusele ise vastuse. Ta ütleb, et Kristuse elust võiks kirjutada veel palju rohkem (Jh 21:25), ent need lood, mida tema kirja pani, on selleks, et „te usuksite, et Jeesus on Kristus, Jumala Poeg, ja et teil uskudes oleks elu tema nimes“ (Jh 20:31).</p>
			<p class="Tekst">Sellel nädalal hakkame vaatlema Johannese kirjapanekuid mõningatest Jeesuse tööperioodi alguses tehtud imetegudest – Ta muutis vee pulmapeol veiniks, andis tervise tagasi ühele väga haigele poisile ja tervendas Betsata tiigi ääres oleva mehe.</p>
			<p class="Tekst">Johannes nimetab neid imetegusid „tunnustähtedeks“, märkideks. Tema jaoks ei ole need mitte midagi liiklusmärkide taolist, vaid imelised sündmused, mis osutavad sügavale tõsiasjale: Jeesus on Messias. Kõigis neis kirjapanekutes näeme inimesi, kes vastasid uskumisega. Ning nende eeskuju kutsub meid üles tegema sama.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 5. oktoobriks. </span></p>
			<p class="P-ev-Kuup-ev">Pühapäev, 29. september</p>
			<p class="P-ev-Pealkiri">Pulm Kaanas</p>
			<p class="P-ev-Loe">Loe Jh:1–11. Millise tunnustähe tegi Jeesus Kaanas ja kuidas aitas see Tema jüngritel hakata Temasse uskuma? </p>
			<p class="Tekst">Jüngrid nägid, kuidas Jeesus muutis vee veiniks, ning see imetegu sai nende jaoks tõendiks, mis kinnitas nende otsust käia Jeesuse järel. Kuidas saanukski see olla midagi muud kui võimas märk tõsiasjast, et Jeesus oli Jumalast? (Küllap ei olnud jüngrid veel valmis mõistma, et Ta oli Jumal.)</p>
			<p class="Tekst">Mooses oli iisraellaste juht ning tõi Iisraeli Egiptusest välja „tunnustähtedega ja imetegudega“ (5Ms 6:22; 5Ms 26:8). Jumal kasutas teda selleks, et vabastada Iisrael Egiptusest. (Selles mõttes oli Mooses rahva „päästja“.)</p>
			<p class="Tekst">Jumal kuulutas Moosese suu läbi prohvetlikult, et tuleb üks Moosese-<br />sarnane prohvet. Jumal palus Iisraelil Teda kuulda võtta (5Ms 18:15; Mt 17:5; <br />Ap 7:37). See „prohvet“ oli Jeesus ning Johannese evangeeliumi 2. peatükis tegi Jeesus oma esimese tunnustähe, mis viitas juba iseenesest iisraellaste vabastamisele Egiptusest. </p>
			<p class="Tekst">Niiluse jõgi oli egiptlaste jaoks peamine loodusvara ja jumalus. Üks nuhtlustest tabas jõge – selle vesi muudeti vereks. Kaanas sooritas Jeesus sarnase imeteo, kuid vereks muutmise asemel muutis Ta vee veiniks.</p>
			<p class="Tekst">Vesi võeti kuuest veenõust, mida kasutati juutide rituaalse puhastamise tarbeks; niimoodi seostub see ime veel tugevamini Piiblis oleva lunastamise teemaga. Johannes osutab Jeesusele kui meie Vabastajale sellega, et jutustab vee veiniks muutmise loo ja viitab niiviisi Egiptusest väljatulekule. </p>
			<p class="Tekst">Mida mõtles peoperemees käärimata veini maitstes, mida Jeesus neile valmistas? Teda üllatas tõsiselt joogi kvaliteet ning kuna ta ei teadnud, et Jeesus oli ime teinud, mõtles ta, et parim oli hoitud viimaseks.</p>
			<p class="Tekst">Kreeka sõna oinos kasutatakse nii värske kui ka käärinud viinamarjamahla kohta (vaata „Piibli kommentaarid, SPA poolt välja antud“, lk 1177). Ellen G. White märgib, et ime kaudu saadud mahl ei olnud alkohoolne (vaata „Ajastute igatsus“, peatükk „Pulmapeol“, orig lk 149). Kahtlemata olid need, kes asjast midagi teadsid, toimunust üllatunud. </p>
			<p class="P-ev-Loe">Millistel põhjustel käid sina Jeesuse järel? (Eks ole ju meile antud palju põhjusi?)</p>
			<p class="P-ev-Kuup-ev">Esmaspäev, 30. september</p>
			<p class="P-ev-Pealkiri">Teine imetegu Galileas</p>
			<p class="Tekst">Kogu oma maapealse teenistuse jooksul sooritas Jeesus imetegusid, mis aitasid inimestel Temasse uskuda. Johannes paneb need imeteod kirja, et teisedki inimesed võiksid uskuda Jeesusesse. </p>
			<p class="P-ev-Loe">Loe Jh 4:46–54. Miks märgib evangelist ära seose pulmapeol sooritatud imeteoga?</p>
			<p class="Tekst">Kirjeldades teist imetegu, mida Jeesus Galileas tegi, viitab Johannes esimesele imeteole, Kaana pulmas toimunule. Johannes tahab justkui öelda: <span class="Italic">Need imeteod, mida Jeesus tegi, aitavad teil näha, kes Ta on. </span>Siis Johannes lisab: „Selle teise tunnustähe tegi Jeesus pärast Juudamaalt Galileasse tulekut“ (Jh 4:54).</p>
			<p class="Tekst">Esmapilgul võib Jeesuse vastus kuninga ametimehe palvele näida järsk. Ometi oli ametimees teinud oma poja tervenemisest kriteeriumi, kas Jeesusesse uskuda või mitte. Jeesus luges mehe südant ja tõi esile vaimuliku häda, mis oli sügavam kui tema poja elu ohustav haigus. Meest tabas välguna selgest taevast arusaamine, et tema vaimulik vaesus võib maksta poja elu.</p>
			<p class="Tekst">Tähtis on aru saada, et imeteod iseenesest ei tõestanud, et Jeesus oli Messias. Teisedki on imesid teinud. Muist neist on olnud tõelised prohvetid, muist valeprohvetid. Imeteod näitavad üksnes üleloomuliku väe olemasolu; need ei tähenda veel, et Jumal on need teinud. (Saatan suudab teha „imetegusid“, kui mõtleme „imetegude“ all üleloomulikke tegusid.)</p>
			<p class="Tekst">Ahastav ülik jätab end Jeesuse halastuse hoolde, anudes, et Jeesus teeks tema poja terveks. Jeesus kinnitab meest. Ta ütleb: „Mine, sinu poeg elab!“ <br />(Jh 4:50) Tegusõna „elab“ on kreeka keeles olevikuvormis. Sellist kasutust nimetatakse „tulevikuliseks olevikuks“, mispuhul kõnealusest tulevikusündmusest räägitakse sellise kindlusega, nagu oleks see juba toimunud. See mees ei tormanud koju, vaid – uskudes Jeesust – jõudis koju järgmisel päeval ning leidis, et täpselt siis, kui Jeesus need sõnad lausus, alanes pojal palavik.</p>
			<p class="Tekst">Väga võimas põhjus uskuda Jeesust!</p>
			<p class="P-ev-Loe">Kui näeme mõnd imet, siis milliseid tundemärke peame otsustamisel arvesse võtma, enne kui eeldame automaatselt, et imetegu on Jumalast? </p>
			<p class="P-ev-Kuup-ev">Teisipäev, 1. oktoober</p>
			<p class="P-ev-Pealkiri">Imetegu Betsata tiigi ääres</p>
			<p class="Tekst">Järgmine Johannese evangeeliumis kirjas olev imetegu leidis aset Betsata tiigi ääres (Jh 5:1–9). Usuti, et ingel liigutas vett ning esimesena vette läinud haige pidi tervenema. Seetõttu olid tiigi kaldad täis inimesi, kes lootsid vee järgmisel liikumiskorral terveks saada. Jeesus läks Jeruusalemma ja möödus tiigist ning nägi tunglevaid ootajaid.</p>
			<p class="Tekst">Pidi see olema vast vaatepilt! Kõik need inimesed, kellest osa olid üsna haiged, ootasid üha, et vesi nad tervendaks – mida ju kindlasti ei juhtunud. Milline võimalus Jeesuse jaoks!</p>
			<p class="P-ev-Loe">Loe Jh 5:1–9. Oli ilmselge, et iga tiigi ääres olija tahtis terveks saada. Miks küsis Jeesus siis halvatult, kas too tahab terveks saada (Jh 5:6)? </p>
			<p class="Tekst">Kui keegi on olnud kaua aega haige, muutub haigus tavapäraseks ja nii kummaline, kui see ka on, võib mõnikord olla natuke häiriv oma puudest loobuda. Mehe vastus annab mõista, et too tahab terveks saada. Probleem on selles, et mees ootab tervenemist valest kohast, samal ajal kui Tema, kes mehe jalad lõi, seisab otse ta ees. Mees ei tea karvavõrdki, kes teda kõnetab; kuigi pärast terveks saamist hakkab ta küll taipama, et Jeesus on väga eriline. </p>
			<p class="Tekst">„Jeesus ei oodanud, et see haige pidanuks tunnistama usku. Ta ütles lihtsalt. „Tõuse üles, võta oma voodi ja kõnni.“ Ent mees haaras usus kinni lausutud sõnadest. Igas närvis ja lihases tuksatas uus elujõud, halvatud jäsemed kuuletusid. Midagi küsimata tärkas tahe täita Kristuse korraldust, ning kõik lihased reageerisid mehe tahtele. Hüpanud püsti, avastas mees, et ta on võimeline liikuma. Jeesus ei andnud mehele mingit tõotust jumalikust abist. Mees oleks võinud kahelda ja kaotada nii ainsa võimaluse terveneda. Kuid ta uskus Kristuse sõnu ja tegutsedes vastavalt, sai jõu.“ – Ellen G. White, „Ajastute igatsus“, orig lk 202, 203.</p>
			<p class="P-ev-Loe">Hiljem kohtas Jeesus seda meest templis ja ütles: „Ära tee enam pattu, et sinuga ei juhtuks midagi halvemat!“ (Jh 5:14). Kuidas on haigus ja patt seotud? Miks tuleb meil mõista, et mitte kõik haigused meie elus ei ole mõne patu otsene tagajärg?</p>
			<p class="P-ev-Jooned"> </p>
			<p class="P-ev-Kuup-ev">Kolmapäev, 2. oktoober</p>
			<p class="P-ev-Pealkiri">Kõvad südamed</p>
			<p class="Tekst">Märgid, tunnustähed ja imeteod iseenesest pole tõendiks, et mõni nähtus on Jumalast. Ent teisest küljest – kui need on Jumalast, siis on ohtlik neile selga keerata.</p>
			<p class="P-ev-Loe">Loe Jh 5:10–16. Millise õppetunni annab meile usujuhtide üllatavalt kõva süda Jeesuse suhtes ja ime suhtes, mille Ta äsja sooritas?</p>
			<p class="Tekst">Kui Jeesus andis ennast tunda mehele, kelle Ta oli terveks teinud, ütles mees otsemaid usujuhtidele, et Jeesus tegi seda. Võiks mõelda, et nüüd oli aeg Jeesust kiita, kuid juhid hakkasid hoopis „Jeesust varitsema, et ta oli seda teinud hingamispäeval“ (Jh 5:16).</p>
			<p class="Tekst">Hingamispäeval oli lubatud ravida ainult hädaabi korras. See mees oli olnud vigane 38 aastat; seega polnud tema tervistamine kuidagi hädaabi. Ja isegi sel juhul: miks oli vaja öelda, et ta võtaks oma voodi? Võis ju mõelda, et keegi, kes sooritas sellise imeteo Jumala väega, teadis, et hingamispäeval oli kohatu oma matti koju kanda. Selge see, et Jeesus püüdis juhatada inimesi mõistma Piibli tõdesid sügavamalt, kui seda pakkusid nende loodud reeglid ja määrused, mis nii mõnelgi juhul lämmatasid õige usu.</p>
			<p class="P-ev-Loe">Mida õpetavad teised lood selle kohta, kuidas inimeste süda saab tõenditest hoolimata jääda vaimulikus mõttes kõvaks? (Jh 9:1–16; <br />Mk 3:22, 23; Mt 12:9–14.)</p>
			<p class="Tekst">Kuidas said usujuhid olla nii pimedad? Võimalik vastus on, et nende süda oli rikutud, nad uskusid vääralt, et Messias vabastab nad nüüd Rooma ikkest, ning nad armastasid võimu ja neil puudus Jumalale allaheitlik meel. Kõik see aitas neil keerata selga tõele, kes seisis otse nende ees.</p>
			<p class="P-ev-Loe">Loe Jh 5:38–42. Mille eest Jeesus hoiatab? Mida meie neist sõnust õpime? Järelikult, mis võib meid pimestada tõdede suhtes, mida peaksime tundma ja oma ellu rakendama?</p>
			<p class="P-ev-Kuup-ev">Neljapäev, 3. oktoober</p>
			<p class="P-ev-Pealkiri">Jeesuse väited</p>
			<p class="Tekst">Imetegu Betsata tiigi ääres pakkus Johannesele suurepärase võimaluse esile tuua, kes on Jeesus. Johannes kirjeldab üheksa salmi ulatuses imetegu ennast ning umbes 40 salmi ulatuses (vaata allpool) Teda, kes imeteo sooritas.</p>
			<p class="P-ev-Loe">Loe Jh 5:16–18. Miks kiusati Jeesust taga hingamispäeval tehtud ime pärast?</p>
			<p class="Tekst">Jh 5:18 võib mõjuda häirivalt, sest see näib ütlevat, et Jeesus rikkus hingamispäeva. Kuid terasemalt Jh 5:16–18 vaadates võib leida Jeesuse väite, et Tema „töö“ hingamispäeval on vastavuses Tema ja Isa vahelise väga lähedase suhtega. Jumal ei jäta universumit hingamispäeval alal hoidmata. Järelikult on Jeesuse tegu hingamispäeval osa Tema väitest, et Ta on Jumal. Usujuhid kiusasid Teda taga hingamispäeva arvatava rikkumise ja enda Jumalaga võrdseks pidamise pärast. </p>
			<p class="P-ev-Loe">Loe Jh 5:19–47. Mida ütles Jeesus selleks, et aidata juhtidel näha, kes Ta tõeliselt oli – seda väidet kinnitas tugevasti äsja tehtud imetegu?</p>
			<p class="Tekst">Jeesus kaitseb oma tegevust kolmes etapis. Esiteks selgitab Ta oma ülimalt lähedast suhet Isaga (Jh 5:19–30). Jeesus märgib, et Tema ja Tema Isa tegutsevad niisuguses kooskõlas, et Tal on vägi nii kohut pidada kui ka surnuist üles äratada (Jh 5:25–30).</p>
			<p class="Tekst">Teiseks loeb Ta kiiresti üles neli „tunnistajat“, kes Teda kaitsevad – Ristija Johannese (Jh 5:31–35), Jeesuse tehtud imeteod (Jh 5:36), Isa (Jh 5:37, 38) ja Pühakirja (Jh 5:39). Kõik need „tunnistajad“ tunnistavad Jeesuse poolt.</p>
			<p class="Tekst">Lõpuks seab Jeesus Jh 5:40–47 oma süüdistajad silmitsi <span class="Italic">nende enda hukkamõistuga</span>, kui paljastab terava vahe Tema tegevuse ja nende omakasupüüdlikkuse vahel. Ta ütleb, et Mooses (Jh 5:45–47) mõistab nad hukka – seesama, kellele nad on oma lootused rajanud.</p>
			<p class="P-ev-Loe">Kuidas hoiduda langemast lõksu, et me justkui usume Jumalat ja meil on õige õpetus, ent me ei alluta ennast jäägitult Kristusele? Räägi oma vastusest hingamispäeval klassis.</p>
			<p class="P-ev-Kuup-ev">Reede, 4. oktoober</p>
			<p class="Tekst"><span class="Bold-teksti-sees">Toetav mõte: </span>„Jeesus ei andnud [haigele] mehele mingit tõotust jumalikust abist. Mees oleks võinud kahelda ja kaotada nii ainsa võimaluse terveneda. Kuid ta uskus Kristuse sõnu ja tegutsedes vastavalt, sai jõu.</p>
			<p class="Tekst">Samamoodi saame meie usu läbi vaimuliku tervise. Patt on lahutanud meid Jumalast – Elust. Meie hing on halvatud. Oma jõust suudame elada püha elu sama vähe kui halvatu suutis kõndida… Sellised masendunud, heitlevad inimesed vaadaku üles! Päästja kummardub su kohale, sest Tema on sind oma verega lunastanud, ning lausub hellalt: „Kas sa tahad terveks saada?“ Ta palub sul tõusta tervena ja rahus. Ära oota, kuni sa tunned, et oled terveks tehtud. Usu Tema sõna, siis see teostub. Aseta oma tahe Kristuse poolele. Ole tahtlik Teda teenima; nii tehes saad sa Tema Sõnas tõotatud jõu. Kristus suudab ja igatseb sind vabastada igast halvast harjumusest või kirest, mille kauaaegne hellitamine on sidunud nii su hinge kui ka ihu. Tema tahab anda elu hingele, kes on „surnud oma üleastumistes ja pattudes“ (Ef 2:1). Tema tahab anda vabaduse vangile, keda aheldavad nõrkused ja patuahelad.“ – Ellen G. White, „Ajastute igatsus“, orig lk 203.</p>
			<p class="Tekst">„Süüdistuse peale vastas Jeesus: Minu õigus teha seda, milles te mind süüdistate, on tõsiasjas, et ma olen Jumala Poeg, üks Temaga olemuselt, tahtes ja eesmärgis.“ – „Ajastute igatsus“, orig lk 208.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Mõtiskle selle nädala õppetüki üle. Usk oli lahendus, mis tegi need tervendamised võimalikuks. Ent juhtide käitumine tõi esile kahtlemise ja uskmatuse ohud. Miks ei tohi me segi ajada küsimusi (mis tekivad meil kõigil) ja kahtlemist? Miks ei ole need üks ja sama ning miks on tähtis teha nende vahel vahet?</p>
			<p class="Küsimused-Aruteluks"><span class="P-ev-Loe">2</span>. Vaata neljapäevase osa viimast küsimust. Miks tuleb meil, seitsmenda päeva adventistidel, olla selle ohu suhtes eriti ettevaatlik? Kuitahes tähtis võib olla näiteks õige hingamispäeva pidamine või teadmine, milline on surnute olukord – miks need tõed meid ei päästa? Mis meid päästab ja kuidas?</p>
			<p class="Küsimused-Aruteluks"><span class="P-ev-Loe">3</span>. Uuri hoolikalt Jh 5:47. Kuidas teevad tänapäeval need, kes eitavad näiteks ülemaailmset veeuputust või kuue tegeliku päevaga loomist, just seda, mille eest Jeesus siin hoiatab?</p>
			<p class="Lugu-Pealkiri">Kohutav raskustunne suvemajakeses</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">S</span>uvelaager Polaris, mis asub Edela-Alaskal, kuulub seitsmenda päeva adventistidele. Kui kaheksa tüdrukut Alaska põliselanike hulgast valmistusid esimesel laagriõhtul magama minema, võis punaseks värvitud puidust suvemajakeses tajuda kohutavat raskustunnet.</p>
			<p class="Tekst">Majakese nõustaja, 21aastane Rachel, oli füüsiliselt väsinud, kuid ei suutnud uinuda. Ta tundis, et kurje ingleid oli rohkem kui tavaliselt. Rachel mõtles suvemajakeses temaga koos olevale kaheksale teismelisele. Mitut neist oli väärkoheldud, osa harrastas enesevigastamist ja oli kimpus uimastitega. Ühe tüdruku onu oli šamaan.</p>
			<p class="Tekst">Rachel tuli voodist välja ja süütas väikeses mustas ahjus tule. Isegi augustis on suveööd Alaskal jahedad. Ta hakkas laulma Jeesusest. Loomu poolest ujedana ei meeldinud talle ainsa inimesena laulda, kuid nüüd voogas laul üle ta huulte. Rachel käis lauldes iga narivoodi ees ja palvetas iga tüdruku pärast. Lõpuks tüdrukud uinusid.</p>
			<p class="Tekst">Pärast seda õhtut laulis ja palvetas ta tüdrukutega igal õhtul. </p>
			<p class="Tekst">Ühel õhtul, kui Rachel oma ringkäiku tegi ja ühelt tüdrukult küsis, kas ta soovib millegi pärast palvetada, ütles tüdruk: „Jah, ma tahan palvetada selle pärast, et ei oleks ohtu ja oleks turvaline.“ </p>
			<p class="Tekst">„Millist ohtu?“ küsis Rachel.</p>
			<p class="Tekst">Tüdruk rääkis, et möödunud öösel oli pimedas keegi tal kõrist kinni haaranud. Kui ta vintskles, et hingata saaks, ilmus hele valgus ja nähtamatu olevus lõdvendas haaret. Heleda valguse sees oli ingel, kes ütles: „Ära karda.“ Otsemaid voogas üle tüdruku rahu. Ta jäi magama ega rääkinud juhtunust mitte kellelegi peale Racheli.</p>
			<p class="Tekst">Pärast seda, kui Rachel temaga palvetas, hakkas tüdruk kogu ülejäänud laagris olemise ajal Jeesuse vastu huvi tundma. Tegemist oli vaikse tüdrukuga, kes ei rääkinud palju. Kuid oli ilmselge, et tema südamesse sai istutatud seeme. </p>
			<p class="Tekst">Rachelil oli väga hea meel, kui tüdruk tuli mõni aasta hiljem laagrisse tagasi, et õppida personali liikmeks saama.</p>
			<p class="Tekst">Rachel Carle, kes õpetab praegu Alaskal Sitka adventkoolis, käib endiselt Polarise laagris vabatahtlikuks. Selles laagris tundis ta noore nõustajana hea ja kurja vahelise suure võitluse reaalsust.</p>
			<p class="Tekst">„Polarises töötamine on mulle näidanud, et Ameerika Ühendriikides on inimesi, kes ei tea Jeesusest midagi,“ ütles ta. „Selles laagris töötamise tõttu otsustasin ma hakata Alaskal õpetajaks.“</p>
			<p class="Lugu-Autor">Täname sind, et annetasid 2015. aasta kolmeteistkümnendal hingamispäeval ning aitasid seega remontida ja laiendada Polarise laagrit, et rohkem lapsi saaks seal osaleda. Osa käesoleva veerandaasta kolmeteistkümnenda hingamispäeva annetusest aitab avada mõjukeskuse Betheli adventkoguduses Alaskal. Betheli kogudus saadab igal aastal kohalikke lapsi Polarise laagrisse.</p>
			<p class="N-dal-Kuup-ev">2. õppetükk: 5.–11. oktoober</p>
			<p class="N-dal-Pealkiri">Jumalaks olemise märgid</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 6:1–15; Js 53:4–6; 1Kr 5:7; Jh 6:26–36; Jh 9:1–41; 1Kr 1:26–29; Jh 11. ptk.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Jeesus ütles talle: „Mina olen ülestõusmine ja elu. Kes minusse usub, see elab, isegi kui ta sureb. Ükski, kes elab ja usub minusse, ei sure alatiseks. Kas sa usud seda?““ (Jh 11:25, 26).</p>
			<p class="Tekst">Piibel ütleb selgelt, et Jeesus Kristus on igavene Poeg, üks Isaga, mitte kellestki põlvnev ega loodud. Jeesus on see, kes lõi kõik, mis on tekkinud (Jh 1:1–3). Seega on Jeesus alati olemas olnud ja pole iial olnud aega, mil Teda poleks olnud. Ehkki Jeesus tuli siia maailma ja võttis enda peale meie inimkuju, säilitas Ta alati oma jumalikkuse ning tegi või ütles mõnikord midagi, mis selle jumalikkuse paljastas.</p>
			<p class="Tekst">See tõde oli Johannese jaoks tähtis ning isegi Jeesuse imetegudest jutustades kasutas Johannes neid, et viidata Kristuse jumalikkusele. Jeesus ei avaldanud oma jumalikkust mitte üksnes sõnades, vaid kinnitas oma sõnu tegudega, millest nähtus Tema jumalikkus.</p>
			<p class="Tekst">Selle nädala õppetükis vaatleme Jeesuse jumalikkuse kolme suurimat tähist. Silma torkab tõik, et iga kord leidus inimesi, kes ei uskunud imet ega tajunud selle tähtsust. Muist pööras seejuures Jeesusele lausa selja, muist lasi oma pimedusel veelgi süveneda ja muist koostas salaplaani Jeesuse surmamiseks. Teisi panid need teod aga uskuma, et Jeesus oli Messias.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 12. oktoobriks. </span></p>
			<p class="P-ev-Kuup-ev">Pühapäev, 6. oktoober</p>
			<p class="P-ev-Pealkiri">Viie tuhande mehe söötmine</p>
			<p class="Tekst">Jh 6:4, 5 teeb apostel korraks kõrvalmärkuse, et viie tuhande mehe söötmine toimus enne paasapüha. Paasapüha oli Iisraeli Egiptusest vabanemise mälestuspüha. Esmasündinu surma asendas paasatall. See ohver sümboliseeris Jeesuse surma meie eest. Ristil langes Jeesuse õlule karistus, mida meie oma pattudega väärisime. Meie paasatall Kristus tapeti tõesti meie eest (1Kr 5:7).</p>
			<p class="Tekst">„Ta talus üleastumise süüd ja lahusolekut Isast – Tema palge varjamist, kuni Päästja süda murdus ja elu kustus. Kolgata ohver toodi selleks, et patused saaksid lunastatud.“ – Ellen G. White, „Suur võitlus“, orig lk 540.</p>
			<p class="P-ev-Loe">Loe Jh 6:1–14. Millised jooned tõmmatakse siin Jeesuse ja Moosese vahele? Järelikult, mida Jeesus siin tegi, mis pidi inimestele meelde tuletama vabanemist, mida nende eelkäijad Moosese tegevuse kaudu tunda said?</p>
			<p class="Tekst">Selles loos on hulgaliselt paralleele Jeesuse ja Egiptusest lahkuva Moosese vahel. Paasapüha aeg (Jh 6:4) suunab mõtted võimsale pääsemisele Egiptusest. Jeesus läheb mäele (Jh 6:3), nagu Mooses läks Siinaile. Jeesus paneb proovile Filippuse (Jh 6:5, 6), nagu pandi kõrbes proovile iisraellased. Leibade paljundamine (Jh 6:11) tuletab meelde mannat. Järelejäänud toidupalade kokku korjamine (Jh 6:12) on tagasivaade mannat koguvatele iisraellastele. Kogutakse kaksteist korvitäit palakesi (Jh 6:13), sama palju, kui Iisraelis oli suguharusid. Ja inimesed ütlevad, et Jeesus on prohvet, kes peab tulema maailma (Jh 6:14) – ehk 5Ms 18:15 ette kuulutatud Moosese-sarnane prohvet. See kõik osutab Jeesusele kui uuele Moosesele – Tema rahva vabastajale.</p>
			<p class="Tekst">Niisiis ei näita Johannes Jeesust üksnes tunnustähtede ja imede tegijana, vaid kirjeldab, kuidas Ta tegi just selliseid tunnustähti ja imesid, mille kontekst peaks juudi rahva jaoks andma neile erilise tähenduse. Sisuliselt suunab Johannes inimesed nägema Jeesuses Jumalat. </p>
			<p class="P-ev-Loe">Loe Js 53:4–6 ja 1Pt 2:24. Millise suure tõe toovad need piiblitekstid esile Jeesuse kui Jumala Talle kohta? Kuidas on Tema jumalikkus selle tõega seotud ja miks on see tähtsaim tõde, mida eales tunda võime?</p>
			<p class="P-ev-Kuup-ev">Esmaspäev, 7. oktoober</p>
			<p class="P-ev-Pealkiri">„Tema on tõesti see prohvet“</p>
			<p class="P-ev-Loe">Loe Jh 6:14, 15, 26–36. Kuidas inimesed Jeesuse imeteole reageerisid ja kuidas püüdis Jeesus selle abil neile õpetada, kes Ta on?</p>
			<p class="Tekst">Juudamaalased ootasid maapealset messiat, kes vabastaks nad Rooma impeeriumi surve alt. Kaks suurimat keerukust sõjapidamise juures on väehulkade toitlustamine ning haavatute ja surnute eest hoolitsemine. Oma ime&#173;tegude kaudu näitas Jeesus, et Tema suudab teha mõlemat.</p>
			<p class="Tekst">Ent Jeesus ei tulnud selle pärast ja see ei olnud Tema imeteo eesmärk. Selle asemel andis viie tuhande mehe söötmine võimaluse tuua näitlikult esile, et Jeesus on eluleib, et Jumal ise on tulnud taevast alla. „Mina olen eluleib,“ ütles Ta. „Kes minu juurde tuleb, see ei nälgi iialgi“ (Jh 6:35).</p>
			<p class="Tekst">See on esimene Johannese evangeeliumis leiduvast seitsmest ütlusest „Mina olen“, mispuhul on sõnad „Mina olen“ seotud mingisuguse öeldistäitega („eluleib“, Jh 6:35; „maailma valgus“, Jh 8:12; „uks“, Jh 10:7, 9; „hea karjane“, Jh 10:11, 14; „ülestõusmine ja elu“, Jh 11:25; „tee, tõde ja elu“, Jh 14:6; „tõeline viinapuu“, Jh 15:1, 5). Need ütlused viitavad ühele tähtsale tõele Jeesuse kohta. „Mina olen“-ütlused suunavad mõtted 2Ms 3. peatüki juurde, kus Jumal esitleb ennast Moosesele sõnadega „Mina Olen“ (võrdle Jh 8:58). Jeesus on suur Mina Olen.</p>
			<p class="Tekst">Ent inimesed ei taibanud seda.</p>
			<p class="Tekst">„Rahulolematud inimesed küsisid: Kui Jeesus võis teha palju imetegusid, siis miks Ta ei andnud kogu rahvale tervist, jõudu ja rikkust ega vabastanud neid rõhujate võimu alt? Tõsiasi, et Ta väitis end olevat Jumalast läkitatu ja ometi keeldus olemast Iisraeli kuningas, oli mõistetamatu. Tema keeldumine tundus arusaamatuna. Paljud järeldasid, et Ta ei söandanud end esile tõsta sellepärast, et Ta kahtles oma ülesande jumalikkuses. Nii avasid nad südame uskmatusele ja Saatana külvatud seeme kandis vilja vääritimõistmise ja ärataganemise näol.“ – Ellen G. White, „Ajastute igatsus“, orig lk 385.</p>
			<p class="Tekst">Inimesed ootasid materiaalset kasu tõe asemel, mis viis igavesse ellu. Kui meie pole ettevaatlikud, võime langeda samasse lõksu.</p>
			<p class="P-ev-Loe">Kuidas vältida materiaalsetesse asjadesse takerdumist vaimuliku elu arvelt?</p>
			<p class="P-ev-Kuup-ev">Teisipäev, 8. oktoober</p>
			<p class="P-ev-Pealkiri">Pimeda mehe tervistamine, 1. osa</p>
			<p class="P-ev-Loe">Loe Jh 9:1–16. Mis oli jüngrite meelest selle mehe pimedaks jäämise põhjus ja kuidas Jeesus nende vääruskumusi parandas?</p>
			<p class="Tekst">Jüngrid lõid seose haiguse ja patu vahele. Hulk kirjakohti Vanas Testamendis lubab teha samasuguse järelduse (võrdle 2Ms 20:5; 2Kn 5:15–27; 2Kn 15:5; 2Aj 26:16–21), ent Iiobi lugu peaks panema lugejad mõtlema, kas selline seos ikka kehtib alati.</p>
			<p class="Tekst">Jeesus teeb asja selgeks. Ta ei eita, et patu ja kannatuse vahel on seosed, kuid viitab antud juhul kõrgemale eesmärgile, et Jumal saab selle tervendamise läbi austatud. Selles kirjelduses on teatav sarnasus loomislooga: just nagu Jumal kujundas maapõrmust esimese inimese (1Ms 2:7), nii teeb Jeesus muda ja korvab pimeda mehe jaoks emaüsas puudu jäänu.</p>
			<p class="Tekst">Matteuse, Markuse ja Luuka evangeeliumis järgivad lood imetegudest ühtset mustrit: tuuakse välja murekoht, inimene suunatakse Jeesuse juurde ning toimub tervenemine ja tervenemise tunnistamine koos tänuga Jumalale.</p>
			<p class="Tekst">Johannese evangeeliumi 9. peatükis lõppeb see järgnevus Jh 9:7ga, ent Johannesele omaselt muutub väitlus imeteo tähendusrikkuse üle palju laiemaks ning viib pika sõnavahetuseni tervenenud mehe ja usujuhtide vahel. See silmatorkav väitlus keerleb kahe omavahel põimunud vastandlike mõistete paari ümber – patt / Jumala teod ning pimedus / nägijaks saamine.</p>
			<p class="Tekst">Jutustaja ei ütle lugejale kuni Jh 9:14ni, et Jeesus tervistas mehe hingamispäeval, mis oli – pärimuse, mitte Pühakirja järgi – hingamispäeva rikkumine. Seega pidasid variserid Jeesust hingamispäevast üleastujaks. Nad järeldasid, et Ta ei olnud Jumalast, sest nad jäid selle juurde, et „ta ei pea hingamispäeva“. Ent teistele näis kummalisena, et patune suudab teha sellise tunnustähe (Jh 9:16).</p>
			<p class="Tekst">Väitlus ei ole kaugeltki läbi, ent juba tekib eristus. Pimedale mehele hakkas järjest rohkem selguma, kes Jeesus oli, ent usujuhid sattusid Tema olemuse suhtes järjest suuremasse segadusse ehk pimedusse.</p>
			<p class="P-ev-Loe">Mida räägib see lugu meile ohust, kuidas uskumused ja pärimused võivad niivõrd pimestada, et jätame märkamata otse silme ees olevad tõed?</p>
			<p class="P-ev-Kuup-ev">Kolmapäev, 9. oktoober</p>
			<p class="P-ev-Pealkiri">Pimeda mehe tervistamine, 2. osa</p>
			<p class="P-ev-Loe">Loe Jh 9:17–34. Milliseid küsimusi juhid esitasid ja kuidas pime mees vastas? </p>
			<p class="Tekst">See pikk katkend 9. peatükis on Johannese evangeeliumis ainus tekstiosa, kus Jeesus ei ole peategelane, kuigi Tema isik on kindlasti väitluse teema. Sarnaselt selle loo alguses kõlanud küsimusega patu tegemisest (Jh 9:2) oli Jeesus variseride meelest patune, sest Ta tervistas hingamispäeval (Jh 9:16, 24). Ühtlasi mustasid nad terveks saanud meest sõnadega, et ta on „sündinud lausa pattudes“ (Jh 9:34). </p>
			<p class="Tekst">Sündmustik pöördub kummaliselt pahupidi. Pime mees hakkab üha enam nägema – mitte ainult füüsiliselt, vaid ka vaimulikult –, kui temas kasvab lugupidamine Jeesuse vastu ning usk Temasse. Variseride arusaamine muutub seevastu üha pimedamaks; kõigepealt tekib Jeesuse pärast nende vahele lahkmeel (Jh 9:16) ja siis ei tea nad enam, kust Ta tuli (Jh 9:29).</p>
			<p class="Tekst">Samas annab selle imeteo jutustamine Johannesele võimaluse rääkida meile, kes on Jeesus. Imetegude teema Johannese evangeeliumi 9. peatükis põimub mitme teise teemaga selles evangeeliumis. Johannes kinnitab taas, et Jeesus on maailma valgus (Jh 9:5; võrdle Jh 8:12). Samuti käsitletakse siin Jeesuse mõistatuslikku päritolu. Kes Ta on, kust Ta tuleb, mis on Tema ülesanne? (Jh 9:12, 29; võrdle Jh 1:14). Üks selle peatüki tegelasi on ka Mooses, kellele on viidatud eelnevate imetegude kirjeldustes (Jh 9:28, 29; võrdle Jh 5:45, 46 ja Jh 6:32). Viimaks on veel rahvahulga reageeringu teema. Osa armastab pimedust rohkem kui valgust, kuid samas hakkab osa rahvast uskuma (Jh 9:16–18, 35–41; võrdle Jh 1:9–16; Jh 3:16–21; Jh 6:60–71).</p>
			<p class="Tekst">Väga kohutav on siinne usujuhtide vaimupimedus. Endine pime kerjus oskab öelda: „Veel ilmaski pole kuuldud, et keegi oleks avanud pimedalt sündinu silmad. Kui tema ei oleks Jumala juurest, ei suudaks ta teha midagi“ (Jh 9:32, 33). Ja ometi ei näe seda usujuhid, rahva vaimulikud juhendajad, need, kes esimestena pidanuksid Jeesuse ära tundma ja võtma Ta Messiana vastu – nad ei näe kõikidest võimsatest tõenditest hoolimata. Või nad hoopis ei taha näha. Väga võimas hoiatus sellest, kuidas meie süda võib meid petta!</p>
			<p class="P-ev-Loe">Loe 1Kr 1:26–29. Kuidas sobib toimunuga see, mida Paulus neis salmides kirjutab, ning kuidas rakendub sama põhimõte praegugi? </p>
			<p class="P-ev-Kuup-ev">Neljapäev, 10. oktoober</p>
			<p class="P-ev-Pealkiri">Laatsaruse ülesäratamine</p>
			<p class="Tekst">Johannese evangeeliumi 11. peatükk on täis kurvastamist – kurvad uudised armsa sõbra haigusest (Jh 11:1–3); tema surm paneb nutma (Jh 11:19, 31, 33); õdede kurtmine, et Laatsarus poleks surnud, kui Jeesus oleks kohal olnud (Jh 11:21, 32), ning Jeesuse pisarad (Jh 11:35).</p>
			<p class="Tekst">Ent Jeesus viivitas kaks päeva, enne kui asus Laatsaruse juurde teele (Jh 11:6), ning andis lausa mõista, et Ta oli rõõmus, et polnud varem tulnud (Jh 11:14, 15). Niiviisi toimimine ei tulenenud külmast südamest. Hoopis Jumala au pidi ilmnema.</p>
			<p class="Tekst">Jh 11:17–27 tegevuse ajaks on Laatsarus olnud neli päeva surnud. Nelja päevaga võis surnukeha hakata juba lagunema, nagu Marta ütles: „Issand, ta lehkab juba, sest on juba neljas päev“ (Jh 11:39). Kahtlemata aitas Jeesuse viivitus muuta imetegu veel hämmastavamaks. Äratada ellu lagunev surnukeha? Mille enamaga saanuks Jeesus tõestada, et Ta on Jumal?</p>
			<p class="Tekst">Ning Jumalana – Isikuna, kes lõi elu – oli Jeesusel vägi surma üle. Niisiis kasutab Jeesus Laatsaruse surma korral võimalust avaldada ülioluline tõde enda kohta: „Mina olen ülestõusmine ja elu. Kes minusse usub, see elab, isegi kui ta sureb. Ükski, kes elab ja usub minusse, ei sure alatiseks“ (Jh 11:25, 26).</p>
			<p class="P-ev-Loe">Loe Jh 11:38–44. Mida tegi Jeesus oma väite toetamiseks?</p>
			<p class="Tekst">Samamoodi nagu Jeesus näitas pimedale mehele nägemise andmisega (Jh 9:7), et Ta on maailma valgus (Jh 8:12; Jh 9:5), äratab Ta ellu Laatsaruse (Jh 11:43, 44) ning näitab selgelt, et Tema on ülestõusmine ja elu (Jh 11,25).</p>
			<p class="Tekst">See imetegu rõhutab rohkem kui ükski teine, et Jeesus on eluandja ja seega Jumal ise. See toetab tugevalt Johannese teemat, et Jeesus on Jumala jumalik Poeg ja usu kaudu on meil Tema tõttu elu (Jh 20:30, 31).</p>
			<p class="P-ev-Loe">Kui jõuame selle imelise loo lõppu (Jh 11:45–54), mil paljud, kes toimuvat nägid, hakkasid uskuma (Jh 11:45), avaneb silmadele võimas, aga kurb iroonia. Jeesus näitab, et Tema saab surnu taas ellu äratada, ja ometi mõtlevad need mehed, et nad suudavad <span class="Italic">Teda tappes</span> Ta peatada? Milline näide inimkonna haledusest Jumala tarkuse ja väega võrreldes!</p>
			<p class="P-ev-Kuup-ev">Reede, 11. oktoober</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükke „Kriis Galileas“, orig lk 383–394; „Laatsarus, tule välja!“, orig lk 524–536, ja „Preestrite salasepitsused“, orig lk 537–542.</p>
			<p class="Tekst">„Kristuse elu, mis annab elu maailmale, on Tema sõnas. Sõnaga tervistas Jeesus haigeid ja ajas välja kurje vaime; sõnaga vaigistas Ta tormi ja äratas surnuid. Inimesed nägid, et Tema sõnadel oli vägi. Sama väega oli Ta rääkinud kõikide Vana Testamendi prohvetite ja õpetajate kaudu. Kogu Piibel kõneleb Kristusest ning Kristus soovis kinnitada oma järelkäijate usku sõnasse. Sõna pidi andma neile jõudu siis, kui Teda enam nähtavalt nende kõrval polnud. Õpetaja sarnaselt pidid nad elama „igast sõnast, mis lähtub Jumala suust“ (Mt 4:4).</p>
			<p class="Tekst">Nii nagu toit kinnitab meie füüsilist elu, nii kinnitab Jumala Sõna meie vaimulikku elu. Iga inimene peab isiklikult saama elu Jumala Sõnast. Nii nagu igaüks meist peab sööma, et omastada toitaineid, nii peab igaüks meist omastama Sõna. Me ei saa seda omastada ühegi teise inimese kaudu. Meil endal tuleb tõsiselt süveneda Piiblisse ning paluda Jumalalt Püha Vaimu abi, et me Sõna mõistaksime.“ – Ellen G. White, „Ajastute igatsus“, orig lk 390. </p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Sellele nädalal vaatlesime, kuidas Jeesus toitis viit tuhandet meest, tervendas pimedana sündinud mehe ja äratas surnuist üles Laatsaruse. Kõigil neil puhkudel andis Jeesus võimsa tõendi oma jumalikkusest. Ometi tekitasid need imeteod, kui tahes hämmastavad need ka olid, inimeste vahele lõhesid. Osa reageeris uskumisega, osa kahtlemisega. Mida on siit õppida selle kohta, kuidas ka tugevaimate tõendite olemasolu korral võib inimene valida Jumalale selja pööramise? </p>
			<p class="Küsimused-Aruteluks"><span class="P-ev-Loe">2</span>. Kõik need lood osutavad tõsiasjale, et Kristus on Jumala jumalik Poeg. Miks on Jeesuse jumalikkus Temasse kui Päästjasse uskumiseks väga tähtis?</p>
			<p class="Küsimused-Aruteluks"><span class="P-ev-Loe">3</span>. Vaata veel kord 1Kr 1:26–29. Mil viisil näeme 21. sajandil sama põhimõtte kehtimist? Mis on mõningad „narrused“, mida kristlased usuvad, aga mida „paljud targad inimeste meelest“ naeruvääristavad ja hülgavad? Mida meie usume, mis „häbistab tugevaid“? </p>
			<p class="Lugu-Pealkiri">Elavnemine Kolumbia maapiirkonnas</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">P</span>ablo ei olnud kunagi kuulnud seitsmenda päeva adventistidest. Ta oli Kolumbia põlisrahva sikuanide juht ning oli kodust kaugel, kui teda kutsuti hingamispäeval jumalateenistusele. </p>
			<p class="Tekst---misjonijutt">„Sellel laupäeval on meil kokkutulek,“ ütles keegi. „Tule!“</p>
			<p class="Tekst---misjonijutt">Pablo läks hommikusele jumalateenistusele ja nägi, et inimesed õppisid tundma Piiblit. Ta tuli tagasi pärastlõunasele jumalateenistusele ja kuulis, kui inimesed esitasid Piibli kohta küsimusi. Teda hämmastas, et 25aastane misjonär Cristian Camilo, kes korraldas hommikust jumalateenistust, vastas igale küsimusele Piiblis öelduga.</p>
			<p class="Tekst---misjonijutt">Kui Pablol võimalus tuli, esitas ta küsimuse. „Mida on mul vaja teha, et saada seitsmenda päeva adventistide koguduse liikmeks?“ küsis ta.</p>
			<p class="Tekst---misjonijutt">„Alustame koos Piibli õppimist,“ ütles Christian.</p>
			<p class="Tekst---misjonijutt">Ta andis Pablole sikuanikeelse komplekti 20 teema kohta, millest Piiblis kirjutati. Pablol oli hea meel ja ta palus, et õppetunnid toimuksid koos tema perega. </p>
			<p class="Tekst---misjonijutt">Christian andis Pablole Piibli ja lubas rännata tema kogukonda, et koos ta perega õppida.</p>
			<p class="Tekst---misjonijutt">Christian vastutas suure maa-ala eest ja möödus kolm kuud, enne kui ta sai Pablole külla tulla. Ta rändas koos kahe sikuanist adventistiga, sest ta poleks ilma nende abita suutnud Pablo kogukonda leida. </p>
			<p class="Tekst---misjonijutt">Pablo tervitas Christiani ja teatas, et oli jõudnud lõpule 20 Piibli teema õppimisega. Samuti ütles ta, et oli pidanud piiblitunde oma pereliikmetele ja teistele kogukonna liikmetele ning 15 inimest oli valmis ristimiseks.</p>
			<p class="Tekst---misjonijutt">Christian, kes jõudis kohale reedel, veetis kogu päeva Piibli kohta käivatele küsimustele vastamisega ja kontrollimisega, kas inimesed olid ristimiseks valmis. Kui päike loojus, juhtis ta õhtust jumalateenistust.</p>
			<p class="Tekst---misjonijutt">Hingamispäeva hommikul pidas Christian kogukonnale hommikuse jumalateenistuse. Pärast seda ütles üks mees: „Sealpool on järv.“ Teine ütles: „Tahame saada ristitud just nüüd!“ Sellel hingamispäeval ristiti viis inimest: Pablo, tema ema, tema kaks venda ja minia.</p>
			<p class="Tekst---misjonijutt">Praegu peab Pablo oma rahvale piiblitunde.</p>
			<p class="Tekst---misjonijutt">„Tema kogukonnas on palju inimesi, kellel on nälg Jumala Sõna järele,“ ütles Christian. „On palju Pablo-sarnaseid inimesi, kes ootavad, et nendega kohtutaks.“</p>
			<p class="Lugu-Autor">Täname, et palvetate selliste misjonäride pärast nagu Christian, kes astuvad vastu suurtele raskustele, et minna inimrühmade juurde Kolumbias ja kogu maailmas, kelleni pole veel jõutud. Adventistide misjonitööst inimrühmade heaks, kelle juurde pole varem jõutud, saad rohkem teada aadressil bit.ly/GMPioneers.</p>
			<p class="N-dal-Kuup-ev">3. õppetükk: 12.–18. oktoober</p>
			<p class="N-dal-Pealkiri">Taustal olev lugu: sissejuhatus</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 1:1–5; 1Ms 1:1; Jh 1:9–13; Jh 3:16–21; Jh 9:35–41; Mt 7:21–23; Jh 17:1–5. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Alguses oli Sõna ja Sõna oli Jumala juures ja Sõna oli Jumal“ (Jh 1:1). </p>
			<p class="Tekst">Esimesel nädalal uuriti Johannese raamatu lõppu, kus oli selgitatud, miks ta kirjutas oma evangeeliumi. Selle nädala õppetükk suundub evangeeliumi algusesse, kus Johannes paneb paika suuna, kuhu ta Püha Vaimu sisendusel kavatseb lugeja viia. Oma kirjutiste esimestes sõnades ja lõikudes annavad Uue Testamendi kirjutajad tihtipeale ülevaate teemadest, mida nad kavatsevad käsitleda. Sama teeb Johannes, kelle teemad on osa suurest kosmilisest vaatest, kus avalduvad põhitõed Jeesusest Kristusest – tõed, mis ulatuvad loomise-eelsesse aega.</p>
			<p class="Tekst">Selline tutvustus evangeeliumi alguses annab lugejale kohe teada, et Jeesus on Messias; niisugust eesõigust raamatu tegelastel endil pole. Lugeja võib selgelt näha suurejoonelisi teemasid, mille juurde evangelist sedamööda tagasi tuleb, kuidas ta jutustab lugu Jeesusest. Need suured teemad paigutatakse Jeesuse maapealse elu ajaraami.</p>
			<p class="Tekst">Selle nädala õppetükk algab evangeeliumi sissejuhatava osaga (Jh 1:1–8), mis võtab kokku raamatu põhiteemad. Neid teemasid vaadeldakse tähelepanelikumalt Johannese evangeeliumi muudes kohtades.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 19. oktoobriks.</span></p>
			<p class="P-ev-Kuup-ev">Pühapäev, 13. oktoober</p>
			<p class="P-ev-Pealkiri">Alguses – jumalik Sõna</p>
			<p class="P-ev-Loe">Loe Jh 1:1–5. Mida räägivad need sõnad Sõnast – Jeesusest Kristusest?</p>
			<p class="Tekst">Johannese evangeelium algab imelise mõttega: „Alguses oli Sõna ja Sõna oli Jumala juures ja Sõna oli Jumal“ (Jh 1:1). Selles kaunis lauses on mõttesügavused, mida vaevalt taipame. </p>
			<p class="Tekst">Esiteks viitab evangelist Moosese esimese raamatu 1:1 algavale loomisloole: „Alguses…“ Enne universumi algust oli Sõna. Nii rõhutab Johannes Jeesuse igavest olemasolu.</p>
			<p class="Tekst">Seejärel: „… ja Sõna oli Jumala juures“. Jh 1:18 näitab Johannes, et Jeesus „on Isa rinna najal“. Kõigis meie püüdlustes ette kujutada, mida see täpselt tähendab, on kindel see, et Jeesus ja Isa on väga lähedased.</p>
			<p class="Tekst">Siis ütleb Johannes: „…ja Sõna oli Jumal.“ Ent kuidas saab Sõna <span class="Italic">olla Jumala juures</span> ja samas <span class="Italic">olla Jumal</span>? Vastus leidub kreeka keeles. Kreeka keeles on olemas määrav ehk definiitne artikkel, ent ei ole umbmäärast ehk indefiniitset artiklit. Meie jaoks on tähtis, et kreeka keele määrav artikkel osutab individuaalsele, mingile konkreetsele objektile või isikule. </p>
			<p class="Tekst">Väljendis „Sõna oli Jumala juures“ on mõistel „Jumal“ artikkel, mis osutab konkreetsele isikule, Isale. <span class="Italic">Ja [määrav artikkel] Sõna oli [määrav artikkel] Isa juures.</span> Fraasis „ja Sõna oli Jumal“ ei ole mõistel „Jumal“ artiklit ning seega räägitakse siin millestki jumalikkusele omasest. Jeesus on Jumal: Ta ei ole Isa, ent Ta on jumalik Jumala Poeg, kolmes isikus oleva Jumala teine isik.</p>
			<p class="Tekst">Apostel kinnitab seda arusaamist, sest Jh 1:3, 4 on kirjutatud, et Jeesus on kõige loodu Looja. Kõik see, mida kord olemas ei olnud, hakkas olema ainult Jeesuse, Looja Jumala tõttu.</p>
			<p class="Tekst">„Igaviku aegadest peale oli Issand Jeesus Kristus üks Isaga; Ta oli „Jumala kuju“, Tema suuruse ja ülevuse kuju, „Tema au“.“ – Ellen G. White, „Ajastute igatsus“, orig lk 19.</p>
			<p class="P-ev-Loe">Miks on Kristuse täielik jumalikkus nii oluline osa meie teoloogiast? Mis läheks kaotsi, kui Jeesus olnuks mis tahes viisil pelgalt loodud olevus? Räägi oma vastusest hingamispäeval klassis ning ole valmis arutlema, miks on Kristuse igavene jumalikkus meie usu jaoks väga oluline.</p>
			<p class="P-ev-Kuup-ev">Esmaspäev, 14. oktoober</p>
			<p class="P-ev-Pealkiri">Sõna sai lihaks</p>
			<p class="P-ev-Loe">Loe Jh 1:1–3, 14. Mida on neil salmidel meile öelda selle kohta, mida tegi Jeesus, kes on ise Jumal, ning miks on see tähtsaim tõde, mida eales teada võime?</p>
			<p class="Tekst">Johannes ei kasuta oma evangeeliumi alguses nime Jeesus või tiitlit Messias/Kristus, vaid mõistet <span class="Italic">logos</span>. Tol ajal, mil Johannes evangeeliumi kirjutas, viitasid mitmesugused filosoofilised õpetused mõistega <span class="Italic">logos </span>universumi otstarbe&#173;kohasele ülesehitusele või loogika ja mõistuse ideele kui sellisele. </p>
			<p class="Tekst">Mõjuka antiikaja filosoofi Platoni õpetus oli jaganud reaalsuse kaheks valdkonnaks. Üks oli taevane ja muutumatu valdkond, mis oli absoluutselt täiuslik. Teine reaalsus oli siin – kaduv, muutuv, väga ebatäiuslik kujutus täiuslikust reaalsusest ülal, kus iganes see väidetavalt eksisteeris. (Platon ei vastanud kunagi sellele küsimusele.) Mõnes filosoofilises õpetuses esines <span class="Italic">logos äratuntavalt mingi abstraktse vahendajana ajatute vormide ning siin asuvate ajaliste ja maisete vormide vahel. </span></p>
			<p class="Tekst">Johannes kasutab seda mõistet täiesti teistmoodi. Ta teatab, et tõde, <span class="Italic">logos,</span> ei ole mingisugune eeterlik ja abstraktne taeva ja maa vahel hõljuv ettekujutus. <span class="Italic">Logos </span>on isik: Jeesus Kristus, kes sai lihaks ja elas meie keskel (Jh 1:14).</p>
			<p class="Tekst">Johannese jaoks on <span class="Italic">logos </span>Jumala Sõna. Veelgi tähtsam – suhtlev Jumal. See tähendab, et Jumal avaldas end inimkonnale kõige sügavamal moel: Ta <span class="Italic">sai üheks meist. Johannese evangeeliumis tähistab logos igavest</span> Jumalat, kes astub aega ja ruumi, kes räägib, tegutseb ning suhtleb inimestega isiklikul tasandil. Igavene Jumal sai inimeseks, üheks meist.</p>
			<p class="Tekst">Jh 1:14 kirjutab apostel, et <span class="Italic">logos </span>„sai lihaks ja elas meie keskel“. Kreekakeelne sõna, mida meie tõlgime <span class="Italic">elas</span>, tähendab ka <span class="Italic">püstitas telgi.</span> Johannes viitab <br />2Ms 25:8-le, kus Jumal käskis iisraellastel teha pühamu, püstitada telk, et Ta saaks elada nende keskel. Sarnaselt astus Jeesus, jumalik Jumala Poeg, inimeseks sündimisega inimlihasse, looritas oma aulisuse nii, et inimesed saaksid Temaga kokku puutuda. </p>
			<p class="P-ev-Loe">Mõtiskle, mida Johannese kirjutatu siin veel tähendab. Jumal ise, Looja, sai inimeseks, üheks meist, ning elas meie keskel. (Me pole isegi veel selleni jõudnud, et Ta sureb meie eest!) Mida räägib niisugune tegu sellest, kui tõeliselt Jumal inimkonda armastab? Miks peaks see hämmastav tõde meid vägagi lohutama? </p>
			<p class="P-ev-Kuup-ev">Teisipäev, 15. oktoober</p>
			<p class="P-ev-Pealkiri">Kuulad Sõna või ei kuula</p>
			<p class="P-ev-Loe">Loe Jh 1:9–13. Millist karmi tegelikkust peegeldavad Johannese sõnad siin selle kohta, kuidas inimesed Jeesusele reageerisid?</p>
			<p class="Tekst">Sissejuhatus, Jh 1:1–18, ei kirjelda mitte ainult seda, kes on Jeesus Kristus – Sõna (<span class="Italic">logos</span>) –, vaid ka seda, kuidas inimesed maailmas Ta vastu võtsid. Jh 1:9 nimetab Teda <span class="Italic">tõeliseks valguseks</span>, kes valgustab igat siia maailma tulnud inimest. See valgus valgustab maailma, kuna muudab selle arusaadavamaks. C. S. Lewis sõnastab nii: „Usun kristlusesse samamoodi, nagu usun, et päike on tõusnud – mitte ainult sellepärast, et ma näen päikest, vaid sellepärast, et seetõttu näen ka kõike muud.“ – „Is Theology Poetry?“ (n. p.: Samizdat University Press, 2014), lk 15, algselt avaldatud 1944. a. </p>
			<p class="Tekst">Vaata ka järeldusi, mida saab teha Jh 1:9 kirjutatust. Valgus tuleb igale inimesele, aga igaüks ei pea valgust teretulnuks. Nagu homsest osast näeme, on Johannese evangeeliumi üks peateema see, kuidas inimesed Jeesuse vastu võtsid või ära lükkasid. See teema algab siin. Kurb kordus on, et Messias tuli oma rahva juurde, Iisraeli rahva juurde, ja paljud ei võtnud Teda Messiana omaks.</p>
			<p class="Tekst">Roomlastele saadetud kirja 9.–11. peatükis käsitleb Paulus sedasama traagilist teemat, et paljud juudid lükkasid Jeesuse ära. Ent Paulus ei lõpeta negatiivselt, vaid ütleb, et tegelikult võtavad paljud juudid ja paljud paganad Jeesuse oma Messiana vastu. Ta ju hoiatab paganaid, et nad ei uhkustaks juutide ees. „Sest kui sina, loomu poolest metsõlipuu oks, oled sealt ära raiutud ja loomuvastaselt poogitud väärisõlipuu külge – kui palju enam neid, loomu poolest sinna kuuluvaid, poogitakse omaenese õlipuu külge!“ (Rm 11:24).</p>
			<p class="Tekst">Sarnaselt ütleb Johannes, et kõik, kes võtavad Jeesuse vastu oma Päästjaks, saavad Jumala lasteks. See toimub Tema nimesse uskudes. (Vaata Jh 1:12, 13.)</p>
			<p class="Tekst">Siin on ühendus evangeeliumi sissejuhatuse ja kokkuvõtte vahel. Jh 20:31 selgitab apostel, miks ta evangeeliumi kirjutas – et sa usuksid, et Jeesus on Kristus, Jumala Poeg, ning et sul uskudes oleks elu Tema nimes. Nii moodustavad sissejuhatus ja kokkuvõte ühtse terviku, seotud teema, ning liidavad kõik nende vahele jääva. See seos viitab Johannese evangeeliumi üldeesmärgile – et inimesed saaksid päästetud, uskudes Jeesusesse Kristusesse kui nende Päästjasse.</p>
			<p class="P-ev-Loe">Kuidas on sinu elu muutunud Jumala pojaks või tütreks saamisega?</p>
			<p class="P-ev-Kuup-ev">Kolmapäev, 16. oktoober</p>
			<p class="P-ev-Pealkiri">Korduvad teemad – uskumine/uskmatus</p>
			<p class="P-ev-Loe">Loe Jh 3:16–21; Jh 9:35–41 ja Jh 12:36–46. Kuidas kordub neis kirjakohtades uskumise/uskmatuse teema, mille leiame sissejuhatusest?</p>
			<p class="Tekst">Johannese evangeeliumis näib inimkond jagunevat kahte põhirühma: need, kes usuvad Jeesusesse ja võtavad Ta vastu Messiana, ning need, kel on küll võimalus uskuda, ent kes valivad seda mitte teha.</p>
			<p class="Tekst">Esimeses rühmas on üksteist jüngrit, samuti näiteks Nikodeemos (kes hakkas uskuma tasapisi), naine kaevul ja pimedana sündinud mees. Teises rühmas on ülempreestrid, 5000 mehe söötmise imetegu näinud inimesed ja isegi üks jüngritest, Juudas.</p>
			<p class="Tekst">On huvitav, et nimisõna <span class="Italic">usk/uskumine</span> (kreeka keeles <span class="Italic">pistis</span>) ei esine Johannese evangeeliumis kordagi. Kuid tegusõna <span class="Italic">uskuma</span> (<span class="Italic">pisteuō</span>) esineb 98 korda; võrdluseks: kogu Uues Testamendis leidub seda sõna kokku 241 korda. See tegusõna on kindlasti väga suur teema Johannese evangeeliumis. Nimisõna asemel tegusõna kasutamine toob esiplaanile kristlaseks saamise väga tegusas mõttes. Kui usume Jeesusesse, siis pole see lihtsalt uskumuste kogum, vaid miski, mida me teeme ja mis väljendub meie eluviisis. Teadupoolest usub Jeesusesse ka kurat (vaata Jk 2:19).</p>
			<p class="Tekst">Johannese evangeeliumis seisneb kahe kõnealuse rühma põhierinevus selles, mismoodi suheldakse Jeesusega. Usklikud ehk need, kes uskuma hakkavad, on Jeesusele avatud isegi siis, kui Ta kõneleb nende vastu või noomib neid. Nad tulevad Jeesuse juurde ega jookse ära. Ta on valgus, mis nende peale paistab. Ja usu läbi, uskumise läbi, saavad neist Jumala lapsed. </p>
			<p class="Tekst">Teisalt tulevad uskmatud Jeesuse juurde üldiselt selleks, et Temaga tüli norida. Neid iseloomustatakse inimestena, kes armastavad pimedust rohkem kui valgust. Nad leiavad, et Jeesuse öeldut on raske omaks võtta, või näevad, et Ta muudab vanu pärimusi ega täida nende ootusi. Selle asemel, et lasta Tema valgusel neid mõõta ja hinnata, mõistavad nad Tema üle kohut. Sellist hoiakut on ikka ja jälle näha usujuhtide juures, kes ideaaljuhul pidanuks rahva vaimulike juhtidena olema esimesed Jeesust vastu võtma.</p>
			<p class="P-ev-Loe">Kuidas rakendad sa ellu oma usku Jeesusesse, vastandina üksnes mõtte tasandil nõustumisele, et Ta on Messias? Miks on oluline seda erinevust teada? (Vaata Mt 7:21–23.)</p>
			<p class="P-ev-Kuup-ev">Neljapäev, 17. oktoober</p>
			<p class="P-ev-Pealkiri">Korduvad teemad – kirgastamine </p>
			<p class="P-ev-Loe">Loe Jh 17:1–5. Mida pidas Jeesus silmas, kui ütles: „Isa, tund on tulnud, kirgasta oma Poega, et ka Poeg kirgastaks sind“?</p>
			<p class="Tekst">Eilne õppetund keskendus maisele, inimlikule süžeeliinile Johannese evangeeliumis ning kirjeldas inimestevahelisi põrkumisi ja vastastikmõju küsimuses, kes on Jeesus ja mida Ta teeb. Tänases õppetunnis vaadeldakse jumalikku, kosmilist süžeeliini, mis on Johannese evangeeliumis samuti olemas.</p>
			<p class="Tekst">Sissejuhatus algab kosmilise süžeeliiniga. Jeesust esitletakse Jumala jumaliku Pojana, universumi Loojana. Taas: kõik, mida kord olemas ei olnud, hakkas olema ainult Jeesuse läbi. „Kõik on tekkinud tema läbi ja ilma temata ei ole tekkinud midagi, mis on tekkinud“ (Jh 1:3, NKJV). Ent siit liigutakse edasi Tema lihassetulemise kaudu inimeseks saamiseni ja selles oleva kirkuseni (Jh 1:14). Johannes kasutab mõisteid <span class="Italic">kirkus </span>ehk<span class="Italic"> au </span>(<span class="Italic">doxsa</span><span class="Italic">: </span>kirkus,<span class="Italic"> </span>hiilgus, kuulsus, au) ja <span class="Italic">kirgastama </span>ehk <span class="Italic">austama </span>(<span class="Italic">doxsazō</span>: kiitma, austama, ülistama, kirgastama), et rääkida mõlemast: inimestelt tulevast austusest ja Jumalalt au ehk kirkuse saamisest.</p>
			<p class="Tekst">Johannese evangeeliumis on Jeesuse kirgastamine seotud Tema tunniga; see tähendab aega, mil Ta sureb (võrdle Jh 2:4; Jh 7:30; Jh 8:20; Jh 12:23–27; <br />Jh 13:1; Jh 16:32; Jh 17:1). Tema austamise tund on rist. </p>
			<p class="Tekst">See mõte on üpris paradoksaalne, sest ristilöömine oli häbiväärseim ja alandavaim hukkamisviis muistses Roomas. Selline uskumatu kontrast – Jumal ristil – on ilmekas näide inimliku süžeeliini põimumisest jumalikuga.</p>
			<p class="Tekst">Inimlikult võttes suri Jeesus piinarikkalt, põlatud kurjategijana, kes nõtruses hüüdis: „Mu Jumal, mu Jumal, miks sa mu maha jätsid?“ Seda inimlikku, tumedat poolt ristil toovad eelkõige esile Matteuse ja Markuse evangeelium (Mt 27:46; Mk 15:34). </p>
			<p class="Tekst">Kuid risti kuulsusrikast poolt toovad eriliselt esile Luukas ja Johannes <br />(Lk 23:32–47; Jh 19:25–30). Rist on päästmise ja halastuse paik ning koht, kus Jumala Poeg loovutab end Isale.</p>
			<p class="Tekst">On ülim iroonia, et Jumala suurim au avaldub Tema suurimas häbis – maailma pattude võtmises enda kanda.</p>
			<p class="P-ev-Loe">Mõtle, mida see tähendab, et meie päästmiseks patust läks vaja midagi nii rabavat – Jumalat ennast ristil. Mida peaks see meile rääkima tõsiasjast, kui kohutav patt tegelikult on?</p>
			<p class="P-ev-Kuup-ev">Reede, 18. oktoober</p>
			<p class="Tekst"><span class="Bold-teksti-sees">Toetav mõte: </span>Ellen G. White’i raamatust „Ajastute igatsus“ peatükk „Jumal meiega“, orig lk 19–26.</p>
			<p class="Tekst">„Issand Jeesus Kristus, jumalik Jumala Poeg oli olemas igavesest ajast, eraldiseisev isik, ometi üks Isaga. Ta oli võrratu taevane kirkus. Ta oli taevalike taibukate olevuste juht ning võis õigusega võtta vastu inglite jumaldava austuse. See ei olnud Jumala röövimine [tsiteeritakse Õp 8:22–27].</p>
			<p class="Tekst">Tõde, et Kristus oli enne maailmale aluse panemist see, kes oli üks Isaga, on selge ja särav. Valgus paistab pimeduses ja paneb selle särama jumaliku, alguses olnud kirkusega. See tõde, iseenesest igaveseks mõistatuslik, selgitab muid mõistatuslikke ja muidu seletamatuid tõdesid, jäädes ise kättesaamatusse ja mõistetamatusse valgusesse.“ – Ellen G. White’i märked koguteoses „Piibli kommentaarid, SPA poolt välja antud“, 5. kd, lk 1126.</p>
			<p class="Tekst">„Jeesus ütles: „Ja kui mind maa pealt ülendatakse, siis ma tõmban kõik enese juurde“ (Jh 12:32). Patune peab nägema Kristust kui maailma pattude pärast surevat Lunastajat; ja kui vaatleme Kolgata ristil rippuvat Jumala Talle, hakkab lunastuse saladus avanema ja Jumala headus juhib meid kahetsusele. Patuste eest surres ilmutas Kristus armastust, mis on inimese jaoks arusaamatu ja kui patune näeb seda armastust, siis see pehmendab südant, avaldab mõju mõistusele ning kutsub hinges esile patukahetsuse… Kuid alati, kui nad [inimesed] teevad jõupingutusi uuenduseks, soovides siiralt õigust teha, juhib neid Kristuse vägi. Jõud, millest nad ise teadlikud pole, mõjutab hinge: nende südametunnistus elavneb ja väline eluviis paraneb. Kui siis Kristus nende pilgu ristile juhib ja kui nad näevad teda, kes nende pattude pärast on kannatanud, hakkab Jumala käsk nende südametunnistust puudutama.“ – Ellen G. White, „Tee Kristuse juurde“, orig lk 26, 27. </p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Miks kirjutab Johannes alguses Jeesuse tööst Loojana? Mida räägib see meile loomise tähtsusest terves teoloogias? Miks on oluline, et saaksime loomisest aru õigesti, nii nagu see Piiblis avaneb?</p>
			<p class="Küsimused-Aruteluks"><span class="P-ev-Loe">2</span>. Peatu veel kord pühapäevase osa lõpus esitatud küsimuse juures. Mis saab ristist juhul, kui igavese Jumala asemel oleks sellel surnud keegi loodud olevus? Mis läheb kaotsi, kui Jeesus olnuks keegi muu, aga mitte igavene Jumal?</p>
			<p class="Lugu-Pealkiri">Hingamispäeva seeme</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">Ü</span>ks põlisameerika mees kõndis ehitusplatsile.</p>
			<p class="Tekst">„Poisid, mida te siin ehitate?“ küsis ta, kui vaatas, kuidas Washingtoni osariigi Wapato linnakeses kerkisid Kõikide Rahvaste Keskuse tarvis betoonvundamenile palkseinad. „Kas veel ühte kirikut?“ küsis ta pead vangutades. „Te, poisid, ei tea isegi, mis päeva nädalas pidada.“ </p>
			<p class="Tekst">Ehituse juht Jeff Weijohn hakkas temaga vestlema. Mees polnud seitsmenda päeva adventistidest kunagi kuulnud. Ta mõtles, et uus kirik avatakse pühapäevaste teenistuste pidamiseks, aga tema uskus, et Loojat tuleb kummardada laupäeval.</p>
			<p class="Tekst">Jeff oli üllatunud. „Esimest korda elus kuulsin ma, et Ameerika põlisrahvaste hulgas on hingamispäeva pidamise ajalugu,“ ütles Jeff usutluse käigus.</p>
			<p class="Tekst">Hiljem otsis Jeff üles ajaloolase, kes oli tuttav Põlis-Ameerika ajalooga. See ajaloolane kinnitas, et Yakama Indiaanlaste Reservaadis, kus asus ka Wapato linn, kuulus paari suguharu pärimusse uskumus, et seitsmes päev oli Looja päev, ja nad kummardasid Teda sellel päeval.</p>
			<p class="Tekst">Tajumine, et Jumal oli istutanud hingamispäeva seemne põlisasukate südameisse, innustas Jeffi ja ta naist Territ alustama misjonitegevust põlisameeriklaste hulgas.</p>
			<p class="Tekst">Misjoniprogramm sai stardiraha 1990. aasta kolmeteistkümnenda hingamispäeva annetusest. Selle programmi tähtsaimaks osaks ongi Kõikide Rahvaste Keskus, mis avas uksed 2001. aastal ja on mõeldud mitmeotstarbeliseks hooneks. Keskuses on jumalateenistuse nurk, kuhu inimesed kogunevad hingamispäeva hommikuti jumalateenistusele; toiduala, kus serveeritakse süüa ning kuhu iga-aastane emadepäeva hommikueine toob kokku 300–400 inimest; on korvpalli ja võrkpalli õu, kuhu tuleb mänguõhtutel kokku kuni 200 last ja nende vanemad. Keskus pakub ka päevaseid laagreid, vaheaja piiblikoole ja huvitegevust pärast kooli.</p>
			<p class="Tekst">Põlisameeriklased ja teised inimesed saavad seda pinda üürida. „Üks põhjus, miks me selle hoone ehitasime, oli selles, et kogukonnal ei olnud kohta, kus kokku tulla,“ ütles Jeff.</p>
			<p class="Tekst">Märkimisväärne on, et põlisameeriklaste juht valis terviseseminaride korraldamiseks kohalike elanike omanduses oleva kasiino asemel just selle koha, sest ütles, et õnnemäng laastab tema rahvast. „Nii ütles ta otse, et ei taha kasiinoga tegemist teha,“ selgitas Jeff.</p>
			<p class="Tekst">Keskuse kultuuriliselt taktitundeline lähenemisviis on osutunud nii edukaks, et sellest on võetud eeskuju mujalgi, sealhulgas Kanadas, rääkis ta.</p>
			<p class="Lugu-Autor">Täname sind kolmeteistkümnenda hingamispäeva annetuse eest, mis toob jätkuvalt kaasa häid muutusi. Palveta, et Jumal kasutaks annetust igavese evangeeliumi kuulutamiseks igale suguharule, keelele, rahvale ja riigile.</p>
			<p class="N-dal-Kuup-ev">4. õppetükk: 19.–25. oktoober</p>
			<p class="N-dal-Pealkiri">Kristusest kui Messiast tunnistajad </p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 1:19–23; Js 40:1–5; Jh 1:29–37; Rm 5:6; Jh 1:35–39; Jh 1:43–51; Jh 3:1–21. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Jeesus vastas talle: „Tõesti, tõesti, ma ütlen sulle, kes ei sünni ülalt, ei või näha Jumala riiki““ (Jh 3:3). </p>
			<p class="Tekst">Kahtlemata tõestas Jeesus inimestele Pühakirjaga võimsalt väiteid, mida Ta oli enda kohta esitanud, sealhulgas ütlemise: „Tõesti, tõesti, ma ütlen teile, kes usub, sellel on igavene elu“ (Jh 6:47). </p>
			<p class="Tekst">Ent on midagi veel. Vee muutmine veiniks; tuhandete söötmine mõne leivaga; üliku poja tervendamine; Betsata tiigi ääres olnud mehe terveks tegemine; nägemise andmine pimedana sündinule; Laatsaruse äratamine surnuist. Evangelist toob esile terve rea sündmusi ja inimesi, kes annavad tunnistust sellest, kes on Jeesus; tunnistajad on juut, pagan, rikas, vaene, mees, naine, ülem, alam, haritud ja harimatu.</p>
			<p class="Tekst">Johannes suunab pilgu Isa enda tunnistusele ja Pühakirjale, mis kõik tõendab Jeesuse olemust.</p>
			<p class="Tekst">Käesolev nädal algab Ristija Johannese jõulise tunnistusega. Esile astuvad teisedki tunnistajad: Andreas ja Siimon Peetrus, Filippus ja Naatanael ning vägagi ootamatu tunnistajana variser Nikodeemos. Kuid taustal on varjul veel üks tunnistaja (teine jünger koos Andreasega Jh 1:35, 40) – Johannes ise.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 26. oktoobriks.</span></p>
			<p class="P-ev-Kuup-ev">Pühapäev, 20. oktoober</p>
			<p class="P-ev-Pealkiri">Ristija Johannese tunnistus</p>
			<p class="Tekst">Nagu möödunud nädala õppetükk ilmekalt näitas, algab Johannese evangeelium Jeesuse Kristusega, Sõnaga, kes oli igavesti olemas enne Maa loomist. Ent samas sissejuhatuses ilmub välja Ristija Johannes, kes tunnistab Jeesusest. Jeesuse ajal ootas osa juute kaht messiat – ühte preesterlikku ja teist kuninglikku. Johannes ütleb selgelt, et Ristija Johannes ei pidanud ennast kummakski messiaks, küll aga tunnistas ta ainsast tõelisest Messiast.</p>
			<p class="P-ev-Loe">Loe Jh 1:19–23. Kuidas selgitab Ristija Johannes oma ametit ja ülesannet?</p>
			<p class="Tekst">Usujuhid saatsid preestrid ja leviidid Johanneselt küsima, kes ta on. Messia ootus oli Juudamaal kõrgeks kruvitud ning seetõttu oli Ristija jaoks oluline tõmmata selge piir tema isiku ja inimeste ootuste vahele. Tema ei olnud valgus, kuid Jumal oli saatnud ta tunnistama valgusest ja ette valmistama Messia tulekut (Jh 1:6–8). Seepärast vastas ta küsijatele nii selgelt, kui suutis: „Mina ei ole Kristus“ (Jh 1:20).</p>
			<p class="Tekst">Lisaks ristis Johannes veega, kuid Kristus ristib Vaimuga (Jh 1:26, 33). Johannes polnud väärt Jeesuse jalatsipaelagi lahti päästma (Jh 1:27). Kristus oli Johannese eel, sest Tema oli enne Johannest (Jh 1:30). Jeesus oli Jumala Poeg ja Johannes üksnes osutas Temale (Jh 1:34).</p>
			<p class="P-ev-Loe">Loe Js 40:1–5 ja Jh 1:23. Kuidas kasutab neid salme Johannes?</p>
			<p class="Tekst">Tol ajal, mil teed olid roopalised ja kivised, saadeti sulased mõnikord enne kuninga tulekut tasandama teekatet ning sirgendama teravaid käänakuid, et kuninga teekond kulgeks sujuvamalt. Nii tuli Johannes, prohvetikuulutust täites, selleks, et valmistada inimsüdameid Jeesusele.</p>
			<p class="P-ev-Loe">Mil viisil tuleb meil seitsmenda päeva adventistidena teha sama tööd, mida tegi Ristija Johannes? Millised on siinsed paralleelid?</p>
			<p class="P-ev-Kuup-ev">Esmaspäev, 21. oktoober</p>
			<p class="P-ev-Pealkiri">Jumala Tall </p>
			<p class="Tekst">Heebrealased ootasid Messiat, kes vabastaks nad Rooma võimu alt. Johannese evangeeliumi eesmärgiks oli muuta nende arusaamist Messiast, et nad hakkaksid märkama, kuidas saabuva Kuninga kohta käivad prohvetikuulutused täitusid Jeesuses. Messias ei pidanud olema maapealne valitseja. Ta tuli täitma kõiki Tema kohta käivaid Vana Testamendi prohvetikuulutusi, mille hulka kuulusid ka prohvetikuulutused enda ohverdamisest maailma heaks, ning uuendama Jumala suhet Tema rahvaga.</p>
			<p class="P-ev-Loe">Loe Jh 1:29–37. Mida Ristija Johannes kuulutab Jeesuse kohta? Millise kujundi kaudu ta Jeesust kirjeldab ning miks on ülimalt oluline mõista, kes on Jeesus ja mis on Tema ülesanne?</p>
			<p class="Tekst">Ristija Johannese sõnad, et Jeesus on Jumala Tall, toetavad Johannese evangeeliumi eesmärki uuendada arusaamist Messia tööst ja olemusest. Jeesus täidab tõepoolest ohvriteenistuses oleva tõotuse, mis viib omakorda tagasi tõotuseni Lunastajast, mis anti esimest korda 1Ms 3:15.</p>
			<p class="Tekst">„Kui Johannes Jeesuse ristimisel osutas Temale kui Jumala Tallele, valgustas öeldu uue nurga alt Messia tööd. Prohveti meeles olid Jesaja sõnad: „Nagu tall, keda viiakse tappa“ (Js 53:7).“ – Ellen G. White, „Ajastute igatsus“, orig lk 136.</p>
			<p class="P-ev-Loe">Loe Mk 10:45; Rm 5:6 ja 1Pt 2:24. Kuidas aitavad need salmid meil aru saada Jeesusest „Jumala Tallena“?</p>
			<p class="Tekst">Kuigi Ristija Johannesel oli vaja Jeesuse tegevust veel paremini tundma õppida, oli ta kindel selles, et Jeesus oli tõotatud Messias, Tema, kes tuli prohvetikuulutusi täitma. </p>
			<p class="P-ev-Loe">Mõtiskle sügavalt Jeesusele antud nime üle – „Jumala Tall“. Millised pildid tulevad silme ette ning kuidas aitab seos Vana Testamendi ohvriteenistusega sul hinnata meie päästmise üllatavalt suurt hinda?</p>
			<p class="P-ev-Kuup-ev">Teisipäev, 22. oktoober</p>
			<p class="P-ev-Pealkiri">Kaks Johannese jüngrit</p>
			<p class="Tekst">Ristija Johannese kaks jüngrit olid tema juures, kui Jeesus neist möödus. Johannes kuulutas: „Vaata, see on Jumala Tall“ (Jh 1:36). Need kaks jüngrit olid kuulnud Johannese sõnumit Kristusest, kes täidab Vana Testamendi prohveti&#173;kuulutused tulevase Messia kohta. Jüngrid jätsid Johannese ning järgnesid Jeesusele äratundmises, et Jeesus oli suurem kui Ristija Johannes ja Tema oli Johannese sõnumi täidesaatja. </p>
			<p class="P-ev-Loe">Loe Jh 1:35–39. Mida tegid need kaks jüngrit pärast seda, kui kuulsid, mida Johannes tunnistas Jeesusest?</p>
			<p class="Tekst">Soovides olla Jeesusega, veetsid jüngrid päeva koos Temaga. Kes teab, mida hämmastavat nad siis teada said ja kogesid?</p>
			<p class="Tekst">Nad pidid kuulma midagi suurepärast, sest ilma pikemata soovisid nad kogetut teistega jagada. Üks kahest jüngrist, Andreas, otsis kohe üles oma venna Siimona ja „ütles talle: „Me oleme leidnud Messia!“ – see on tõlkes „Kristuse““ <br />(Jh 1:41). Kui Andreas tõi oma venna Jeesuse juurde, näitas Jeesus kohe, et Ta tunneb Siimonat, öeldes: „Sina oled Siimon, Johannese poeg, sind peab hüütama Keefaseks“ (Jh 1:42). Jeesus tundis ja mõistis Peetrust. Tõsiasi, et Jeesus tunneb inimesi, on Johannese evangeeliumi üks motiiv. (Vaata näiteks Jh 2:24, 25.)</p>
			<p class="Tekst">„Kui Johannesel ja Andreasel oleks olnud samasugune uskmatu meelsus, nagu oli preestritel ja vanematel, ei oleks neid nähtud õppimas Jeesuse jalge ees. Nad oleksid Teda siis kuulanud ainult selleks, et Tema sõnu arvustada… Need jüngrid olid vastanud Püha Vaimu kutsele Ristija Johannese jutlust kuulates. Nüüd tundsid nad ära taevase Õpetaja hääle… Jumalik valgusvihk langes Vana Testamendi õpetustele ning valgustas tõeküsimuste varjatud tahke.“ – Ellen G. White, „Ajastute igatsus“, orig lk 139.</p>
			<p class="Tekst">Johannese evangeeliumi põhirõhk on tuua valgust küsimusele, kes on Jeesus, et jagada seda suurt uudist maailmaga.</p>
			<p class="P-ev-Loe">Mismoodi on Kristus ja usk Kristusesse sinu elu muutnud? Milliseid muutusi tahaksid veel näha?</p>
			<p class="P-ev-Kuup-ev">Kolmapäev, 23. oktoober</p>
			<p class="P-ev-Pealkiri">Filippus ja Naatanael</p>
			<p class="P-ev-Loe">Loe Jh 1:43–46. Mida räägib Filippuse sõnum juba olemasoleva usu kohta Jeesusesse?</p>
			<p class="Tekst">Filippus oli pärit Betsaidast nagu Andreas ja Peetruski. Ta sai kätte oma sõbra Naatanaeli ja rääkis talle Jeesusest. Ristija Johannes oli nimetanud Jeesust „Jumala Talleks“. Andreas oli öelnud Peetrusele, et ta oli leidnud „Messia“. Kuid Filippus kutsub Jeesust selleks, kellest Mooses ja prohvetid on kirjutanud, ning lisab nime, „Jeesuse… Naatsaretist“. Tema viide Naatsaretile kutsus esile sõbra terava reageeringu.</p>
			<p class="Tekst">Näib, et Naatanael suhtus Naatsareti linnakesse eelarvamusega. Kindlasti ei pärineks kuningas sellisest kolkast. Eelarvamus pimestab hõlpsalt silmad nägema, mida inimene tegelikult väärt on. Filippus paistis tajuvat – võib-olla eelnevate vestluste põhjal Naatanaeliga –, et parim viis eelarvamusega toime tulemiseks ei olnud mitte kõrgelennuline filosoofiline või teoloogiline väitlus, vaid inimene tuli kutsuda isiklikult tõde kogema. Ta ütles lihtsalt: „Tule ja vaata!“ Ja seda Naatanael tegigi. Ta läks ja nägi.</p>
			<p class="P-ev-Loe">Loe Jh 1:47–51. Kuidas veenis Jeesus Naatanaeli selles, kes Ta oli, ning kuidas Naatanael vastas?</p>
			<p class="Tekst">46. ja 47. salmi vahelt puudub ülioluline detail, kuidas täpselt Naatanael reageeris Filippuse kutsele. Ometigi võttis ta kätte ja läks vaatama. Tema sõprus Filippusega oli eelarvamusest tugevam ning sellest hetkest tuli ta ellu muutus. </p>
			<p class="Tekst">Jeesus tervitab Naatanaeli lahkete sõnadega, nimetades teda iisraellaseks, kelles ei ole kavalust (Jh 1:47) – täiesti erinevalt sellest, mida Naatanael oli öelnud Jeesuse kohta (Jh 1:46). Naatanael on üllatunud, sest ta pole Jeesusega varem kohtunud.</p>
			<p class="Tekst">Siis teatab Jeesus, et nägi Naatanaeli viigipuu all, ning sellise pisiasja äramärkimine veenab Naatanaeli. Jeesus on jumaliku pilgu abil näinud Naatanaeli puu all tõe pärast palvetamas (vaata Ellen G. White, „Ajastute igatsus“, orig lk 140, 141). Seepeale tunnistab Naatanael üliõnnelikult Jeesuse rabiks, Jumala Pojaks ja Iisraeli kuningaks. Märkad, kuidas see pealtnäha väike ilmutus viib välja suurima usutunnistuseni.</p>
			<p class="P-ev-Kuup-ev">Neljapäev, 24. oktoober</p>
			<p class="P-ev-Pealkiri">Nikodeemose tunnistus</p>
			<p class="P-ev-Loe">Loe Jh 3:1–21. Kuidas toetab Nikodeemose tunnistus Johannese evangeeliumi kõnealust teemat?</p>
			<p class="Tekst">Nikodeemos oli Iisraeli lugupeetud õpetaja ja Suurkohtu varakas liige. Tema tunnistus etendas mitmel põhjusel Johannese evangeeliumis olulist osa. Ta viitas Jeesusele sõnaga „rabi“ ja osutas Jeesuse tehtud tunnustähtedele kui Tema jumaliku ülesande tõenditele. Enne, kui Nikodeemos isegi aru sai, mida teeb, esitas ta seega tõendid, mis toetasid Jeesuse Messiaks olemist. </p>
			<p class="Tekst">Nikodeemos pidas tunnustähti küll tõendiks Jeesuse jumalikust volitusest, kuid ei näinud neis viidet Jeesusele kui Messia kohta käivate Vana Testamendi prohvetikuulutuste täidesaatjale. Niisiis tuli Nikodeemos kohale mõningase kahtlusega; ta ei tundnud sel hetkel Jeesuses ära Kristust.</p>
			<p class="P-ev-Loe">Loe Jh 3:3–21. Mida ütles Jeesus Nikodeemosele, mis näitas, et Ta nägi Nikodeemost läbi?</p>
			<p class="Tekst">Jeesus teab iga inimese südant. Tema vastus Nikodeemosele võib tunduda järsk, ent Ta asub otse asja juurde. Juudid uskusid, et paganad vajasid uussündi, kuid paljud ei saanud aru, et ka nemad – valitud rahvas – vajasid pöördumiskogemust. Mitte keegi pole sündinud päästetuna, vaatamata oma rahvusele või kogudusele, kus nad on üles kasvanud.</p>
			<p class="Tekst">Juutide imeline pärand, mis ulatus tagasi Aabrahamini, pakkus neile kahtlemata palju selgeid eeliseid (vaata Rm 3:1, 2). Ent sellest iseenesest ei piisanud. Jeesus rääkis Nikodeemosele mõeldamatust – et tema, Iisraeli õpetaja ja juhataja, peab uuesti sündima ülalt!</p>
			<p class="Tekst">Siis seadis Jeesus Nikodeemose silmitsi tema vaimuliku võhiklikkusega: „Sina oled Iisraeli õpetaja, ja ei tea seda?“ (Jh 3:10) Kuidas sina, austatud õpetaja, seda ei tea? See noomitus oli ilmselt jahmatav.</p>
			<p class="Tekst">Vaatamata küsimustele, mis olid Nikodeemosel tollal Jeesuse kohta, asus Nikodeemos hiljem Jeesuse järelkäijate hulka (vaata Jh 19:39).</p>
			<p class="P-ev-Loe">Mida tähendab „uuesti sündima“ ja miks Jeesus sellele nii suurt tähelepanu pöörab?</p>
			<p class="P-ev-Kuup-ev">Reede, 25. oktoober</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“, peatükki „Nikodeemos“, orig lk 167–177.</p>
			<p class="Tekst">Nikodeemos „asus Pühakirja uurima uuel viisil – mitte teadmiste omandamiseks, vaid südamevajaduseks. Alistudes Püha Vaimu juhtimisele, hakkas ta mõistma taevase kuningriigi olemust…</p>
			<p class="Tekst">Usu kaudu võtame vastu Jumala armu, kuid usk ise ei päästa. Usk ei ole vahend, millega midagi ära teenida. Usk on käsi, millega haarame kinni Kristusest ja võtame vastu Tema teened… Meeleparandus tuleb Kristuselt just nii, nagu pattude andestuski.</p>
			<p class="Tekst">Kuidas me siis pääseme? „Nõnda nagu Mooses kõrbes mao ülendas“, nii on ülendatud Inimese Poeg ning igaüks, keda madu on salvanud, võib vaadata ja elada. „Vaata, see on Jumala Tall, kes võtab ära maailma patud!“ (Jh 1:29). Ristilt paistvas valguses näeme Jumala armastust. Tema armastus tõmbab meid enda poole. Kui me ei osuta vastupanu, juhitakse meid risti jalamile, et me võiksime kahetseda patte, mille pärast Õnnistegija risti löödi. Siis loob Jumala Vaim inimhinges usu kaudu uue elu. Mõtted ja tahe alistuvad Kristusele. Süda ja mõistus uuendatakse Tema sarnaseks, kes tegutseb Püha Vaimu kaudu meis. Me usaldame kõik Temale. Siis kirjutatakse Jumala käsk meie mõistusesse ja südamesse ning me ütleme koos Kristusega: „Sinu tahtmist, mu Jumal, teen ma hea meelega“ (Ps 40:9).“ – Ellen G. White, „Ajastute igatsus“, orig lk 175, 176.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Ristija Johannes tuli Jeesusele teed valmistama. Kui edukaks sina tema tegevust hindad, vähemasti inimlikust vaatenurgast? Kui sa selle vastuse üle järele mõtled, siis esita veel üks tähtis küsimus: kuidas määratleda „edu“ vaimulikes asjus?</p>
			<p class="Küsimused-Aruteluks"><span class="P-ev-Loe">2</span>. Hiljem väljendas Ristija Johannes mõningaid siiraid kahtlusi (Mt 11:2, 3; <br />Lk 7:19). Mis teda niimoodi küsima pani ja mida õpime siit selle kohta, kuidas olla usus kindel?</p>
			<p class="Küsimused-Aruteluks"><span class="P-ev-Loe">3</span>. Arutlege klassis mõtte üle, kuidas selline inimene nagu Nikodeemos – õige koguduse juht, kellel oli kindlasti palju teadmisi – võis ikkagi olla vaimulikus teadmatuses sellest, mis oli tõeliselt oluline. Mida õpime tema olukorrast?</p>
			<p class="Lugu-Pealkiri">Palve vägi Usbekistanis</p>
			<p class="Lugu-Autor">Loo on kirja pannud Andrew McChesney. </p>
			<p class="Tekst-DropCap"><span class="_idGenDropcap-1">K</span>iirabi kihutas 36aastase Nigoraga Taškendi haiglasse Usbekistanis. Naine suutis vaevu rääkida. Tema käsivarred olid tuimad. Tal oli raskusi neelamisega. Arst ei suutnud talle diagnoosi leida.</p>
			<p class="Tekst">Järgmise kuu jooksul, kui Nigora haiglas oli, läks tal halvemaks. Ta ei saanud magada rohkem kui 15 minutit päevas. Röntgen näitas, et ta aju oli ebatavaliselt aktiivne.</p>
			<p class="Tekst">Üks teine arst ütles, et Nigoral on surmav haigus. Tema meelest oli asi lootusetu.</p>
			<p class="Tekst">Nigora ei uskunud Jeesusesse, aga tema naabrid olid seitsmenda päeva adventistid, kes uskusid. Nad külastasid teda intensiivravi palatis ja küsisid luba kutsuda sinna ka nende koguduse pastor, et koos haigega palvetada. „Ei, ei,“ ütles Nigora. „Mul ei ole kõik korras. Ma näen kohutav välja. Öelge, et ta tuleks siis, kui tunnen ennast paremini.“</p>
			<p class="Tekst">Aga naabrid ei jätnud. „Luba, et ta tuleks ja palvetaks su eest,“ ütlesid nad.</p>
			<p class="Tekst">Nigora nõustus tõrksalt. Päev hiljem olid pastor ja ta naine Nigora voodi juures. Pastor luges 23. psalmi ja võidis Nigora laupa õliga ning palvetas: „Issand, kingi meie õele tervis. Anna talle paranemist nii, et ta täielikult taastuks.“ Pärast palvet ei tundnud Nigora end kuidagi teistmoodi.</p>
			<p class="Tekst">Järgmisel päeval tuli pastor koos naisega tagasi. Jälle luges ta Piiblit, võidis Nigorat ja palvetas. Jälle ei tundnud Nigora end kuidagi teistmoodi. Aga pärastpoole magas ta kogu öö. Sellest alates magas ta igal öösel hästi.</p>
			<p class="Tekst">Pastor ja ta naine käisid pidevalt Nigorat külastamas. Tasapisi Nigora kõnevõime paranes. Tema käsivarred ja jalad hakkasid liikuma. Haiglas tehtud röntgenipilt näitas, et ta ajutegevus normaliseerus. Arst oli hämmingus.</p>
			<p class="Tekst">„Võimatu, et olete ta terveks teinud, ja nii kiiresti,“ ütles ta.</p>
			<p class="Tekst">Neli kuud pärast seda, kui pastor oli hakanud palvetama, juhtis Nigora oma autot ja käis jälle tööl.</p>
			<p class="Tekst">Naine, kes varem Jumalat ei uskunud, andis oma paranemise eest au Talle.</p>
			<p class="Tekst">„See on Jumala ime,“ ütles ta.</p>
			<p class="Tekst">Ta on rõõmus naabrite üle, kes temast hoolisid. „Olen Jumalale väga tänulik, et Ta andis mulle sellised sõbrad, kes on nagu oma pere,“ ütles naine, rääkides Adventmisjonile intervjuud andes aeglaselt, kuid selgelt.</p>
			<p class="Tekst">Kuigi Nigora usub Jumalat, ei ole ta oma südant veel Jumalale andnud. Teda heidutab arvatavasti tõsiasi, et paljud inimesed Usbekistanis peavad seitsmenda päeva adventiste sektiks. Palun palveta Nigora ja teiste temataoliste pärast, kes on näinud Jumala väge oma elus, kuid pole veel Tema kasuks otsustanud. </p>
			<p class="Lugu-Autor">Nigora on varjunimi.</p>
			<p class="N-dal-Kuup-ev">5. õptk 26. okt– 1. november</p>
			<p class="N-dal-Pealkiri">Samaarlaste tunnistus</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 4:1–42; Jh 3:26–30; Jr 2:13; Sk 14:8; <br />Hs 36:25–27.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Aga naisele nad ütlesid: „Me ei usu mitte enam sinu kõne tõttu, vaid me oleme teda ise kuulnud ning teame nüüd, et tema on tõesti maailma Päästja““ (Jh 4:42).</p>
			<p class="Tekst">Kes olid samaarlased? Assüürlased olid viinud põhjapoolse kuningriigi, Iisraeli, vangi 722. aastal eKr. Poliitilise stabiilsuse tekitamiseks hajutasid assüürlased oma vangid mööda impeeriumi laiali. Sarnaselt toodi vange kohale teistest riikidest, et asustada põhjapoolne riik; neist saidki samaarlased, kes viljelesid judaismi omal kujul.</p>
			<p class="Tekst">Ent nende ja juutide läbisaamine oli vilets. Näiteks seisid samaarlased vastu Babülooniast tagasi tulnud juutidele templi ülesehitamisel. Samaarlased olid ju ehitanud endale ise templi Gerisimi mäele. Ent selle templi purustas juutide valitseja Johannes Hyrcanus 128. aastal eKr.</p>
			<p class="Tekst">Kristuse ajal jätkus vaenulikkus. Juudid vältisid Samaariat nii palju kui võimalik. Kuigi kaubavahetus kestis tõenäoliselt edasi, oli muudmoodi suhtlemine tabu. Juudid ei võtnud samaarlastelt midagi laenuks ega palunud neilt isegi teeneid. Sellisel taustal areneb Johannese jutustus Jeesuse kohtumisest naisega kaevul ning inimestega Samaaria linnas Sühharis.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 2. novembriks.</span></p>
			<p class="P-ev-Kuup-ev">Pühapäev, 27. oktoober </p>
			<p class="P-ev-Pealkiri">Kohtumiskoht </p>
			<p class="P-ev-Loe">Loe Jh 4:1–4. Milline taustal olev probleem viis Jeesuse läbi Samaaria?</p>
			<p class="Tekst">Variserid leidsid, et Jeesuse jüngrid ristisid rohkem inimesi kui Ristija Johannese jüngrid. Selline olukord oli soodne pinnas pinge tekkimiseks Johannese järelkäijate ja Jeesuse omade vahel. Johannese jüngrid seisid muidugi kiivalt oma õpetaja maine ja staatuse eest (võrdle Jh 3:26–30). Johannes vastas muljetavaldavate sõnadega, et tema peab kahanema, aga Jeesus peab kasvama <br />(Jh 3:30). Arvatavasti lahkus Jeesus vastuseisu vältimiseks Juudamaalt ja suundus Galileasse. Läbi Samaaria läks otsetee nende kahe koha vahel, ent see ei olnud ainuvõimalik tee. Vagad juudid kasutanuks pikka ümberminekut ida poolt Perea kaudu. Ent Jeesusel oli Samaarias ülesanne täita.</p>
			<p class="P-ev-Loe">Loe Jh 4:5–9. Kuidas kasutas Jeesus võimalust asuda naisega kaevul vestlema?</p>
			<p class="Tekst">Jaakobi kaev asus Sekemi lähedal ning Sühhar, kust naine tuli, oli umbes <br />1,5 km kaugusel. Jeesus istus kaevu äärde ajaks, mil Tema jüngrid läksid linna toitu ostma. Ta ei pääsenud ligi karastavale kaevuveele. Kui naine tuli vett võtma, pöördus Ta juua paludes naise poole.</p>
			<p class="Tekst">Johannese evangeeliumi 3. peatükis üllatas meid Nikodeemos, juutide juht ja rabi, kes alandas ennast selleks, et kohtuda Jeesusega. Ta tuli öösel, et keegi teda ei märkaks. Johannese evangeeliumi 4. peatükis aga peidab naine ennast selgesse päevavalgusse; arvatavasti selleks, et vältida kokkupuudet teiste naistega, kes tulid kas hommiku- või õhtujahedas. Ja üldse, miks võtab naine vee toomiseks ette nii pika teekonna ning seda kuumal keskpäeval? Olgu põhjus milles tahes, kuid kohtumine Jeesusega muudab ta elu.</p>
			<p class="Tekst">Milline pilt nüüd lahti rullub? Juudi õpetajat võrreldakse kehva mainega samaarlannaga. Vastuolu missugune! Ent ometi toimub just sellisel taustal tähelepanuväärne kohtumine.</p>
			<p class="P-ev-Loe">Millised tabud sinu kultuuris võivad raskendada su tunnistamistööd kaasinimeste hulgas? Kuidas õppida neid ületama? Räägi oma vastusest hingamispäeval klassis.</p>
			<p class="P-ev-Kuup-ev">Esmaspäev, 28. oktoober</p>
			<p class="P-ev-Pealkiri">Naine kaevul</p>
			<p class="P-ev-Loe">Loe Jh 4:7–15. Kuidas kasutab Jeesus seda kohtumist naisele tunnistamiseks?</p>
			<p class="Tekst">„Juutide ja samaarlaste vaheline vihavaen keelas naisel osutada heategu Jeesusele. Kuid Päästja püüdis leida teed samaarlanna südamesse ning jumalikust armastusest tuleneva taktitundega palus Ta teenet, mitte ei pakkunud seda. Naine oleks võinud keelduda, ent usaldus äratas usaldust.“ – Ellen G. White, „Ajastute igatsus“, orig lk 184.</p>
			<p class="Tekst">Nagu kohtumisel Nikodeemosega, nii teab Jeesus siingi, mis on inimese südames. Vastuseks naise üllatusele, et juut küsib teenet samaarlaselt, läheb Jeesus otse asja juurde: „Kui sa ainult teaksid Jumala kinki ja kes see on, kes sulle ütleb: Anna mulle juua!, siis sa paluksid teda ning tema annaks sulle elavat vett“ (Jh 4:10).</p>
			<p class="Tekst">Naine vastab sarnaselt Nikodeemosega, kes küsis uussünni kohta: „Kuidas see on võimalik?“ (Jh 3:9). Naine küsib: „Ämbrit sul ei ole ja kaev on sügav. Kust sa siis saad selle „elava vee“?“ (Jh 4:11). Mõlemal juhul suunab Jeesus nad (nii silmapaistva juudi õpetaja kui ka halva kuulsusega samaarlanna) inimkogemusest väljaspool olevate vaimulike tõdede juurde, mida igal inimesel on vaja kuulda ja taibata. Kummalgi juhul ütleb Jeesus põhimõtteliselt üht ja sama: neil on vaja pöördumiskogemust.</p>
			<p class="P-ev-Loe">Milline vanatestamentlik tagamaa on Jeesuse ütlusel elavast veest? (Jr 2:13; Sk 14:8). </p>
			<p class="Tekst">Vesi on eluks hädavajalik; inimene ei saa ilma veeta elada, ja nii on vesi ka võimas ning kohane kujund igavese elu jaoks. Jeesus ütleb: „Aga kes iganes joob vett, mida mina talle annan, ei janune enam iialgi, vaid vesi, mille mina talle annan, saab tema sees igavesse ellu voolavaks allikaks“ (Jh 4:14).</p>
			<p class="P-ev-Loe">Loe Jh 7:37, 38. Mida ütleb Jeesus neis salmides meile ning kuidas kogeme seda, mida Ta siin tõotab?</p>
			<p class="P-ev-Kuup-ev">Teisipäev, 29. oktoober</p>
			<p class="P-ev-Pealkiri">„Isand, anna mulle seda vett“</p>
			<p class="Tekst">„Ja ma piserdan teie peale puhast vett, et te saaksite puhtaks; kõigist teie rüvedusist ja kõigist teie ebajumalaist ma puhastan teid. Ja ma annan teile uue südame ja panen teie sisse uue vaimu. Ma kõrvaldan teie ihust kivise südame ja annan teile lihase südame.</p>
			<p class="Tekst">Ma panen teie sisse oma Vaimu ja teen, et te käite mu määruste järgi ja peate mu seadusi ning täidate neid“ (Hs 36:25–27). </p>
			<p class="P-ev-Loe">Kuidas peegeldab Hs 36:25–27 tõdesid, mida Jeesus püüdis esitada Nikodeemosele ja naisele kaevul?</p>
			<p class="P-ev-Jooned">‘</p>
			<p class="Tekst">Mõlemal juhul püüdis Jeesus jõuda kõnealuste inimesteni vaimulike tõdedega, kuid kasutas selleks näiteid tegelikkusest. </p>
			<p class="Tekst">Kumbki inimene ei saanud aru, mida Jeesus mõtles – vähemalt mitte alguses. Kuidas, küsis Nikodeemos, saab inimene uuesti sündida? See tähendab, kuidas saab ta tagasi oma ema üska? Nikodeemose mõte liikus argisel ja maisel tasandil, kuigi Jeesus suunas teda ilmselgelt vaimuliku tõe juurde. Nainegi võttis Jeesuse ütlust vee kohta sõna-sõnalt, kuigi Jeesus rääkis ilmselgelt millestki vaimulikust.</p>
			<p class="Tekst">Kui Jeesus pakkus elavat vett, kostis naine nii: „Anna mulle seda vett, et ma ei januneks enam ega peaks aina käima siit ammutamas!“ (Jh 4:15). Tema mõttes võimaldas Jeesuse pakutav vesi vältida kaevul käimist ja vähendada seega riski kohtuda kaasinimestega. Torkab silma, et vestlus võtab väga kiiresti teise suuna – Jeesus palus ju naise käest juua, ent nüüd palub naine Jeesuselt janukustutust.</p>
			<p class="P-ev-Loe">Loe Jh 4:16. Kuidas vastas Jeesus naise palvele?</p>
			<p class="Tekst">Jeesus muutis järsult kõneainet, kui tegi naisele ettepaneku kutsuda oma mees ja tulla tagasi. Miks selline ootamatu teemavahetus? Naise tegutsemise ajendiks oli vältimine. Jeesus suutis lugeda ta südant. Naine pidi oma olukorraga silmitsi seisma selleks, et terveneda. „Enne, kui see inimolevus võis vastu võtta andi, mida Issand tahtis talle anda, pidi ta tulema patutunnetusele ja nägema Päästjat.“ – Ellen G. White, „Ajastute igatsus“, orig lk 187.</p>
			<p class="P-ev-Kuup-ev">Kolmapäev, 30. oktoober</p>
			<p class="P-ev-Pealkiri">Ilmutus Jeesusest</p>
			<p class="P-ev-Loe">Loe Jh 4:16–24. Kuidas näitas Jeesus naisele, et teadis tema süga&#173;vaimaid saladusi, ja kuidas naine reageeris?</p>
			<p class="Tekst">Valgus oli otse vaatamiseks liiga pimestav. Naine tunnistas küll, et Jeesus oli prohvet, kuid püüdis jälle teemat vältida. Ta küsis Jeesuselt juutide ja samaarlaste vahelise usulise vastuolu kohta – mis on õige koht, kus palvetada.</p>
			<p class="Tekst">Vastuses juhtis Jeesus tähelepanu sellele, et samaarlased ei teadnud, mida nad kummardasid. Nende jumalateenimine koosnes judaismist ja paganlusest. Juudid kummardasid Jumalat, kes ise ennast ilmutab – järjekordne oluline tähele&#173;panek samaarlase jaoks.</p>
			<p class="Tekst">Tõelise Jumala teenimine ei ole seotud kohaga. Ja nii polnud vestluse seisukohalt oluline hakata arutlema jumalakummardamise koha üle. Sest Jumal on vaim ja need, kes Teda teenivad, kummardavad vaimus ja tões. Naine võttis omaks selge tõe, mille Jeesus välja ütles, ning oli valmis rohkemaks. </p>
			<p class="P-ev-Loe">Loe Jh 4:25, 26. Kuidas avaldas Jeesus naisele oma olemuse?</p>
			<p class="Tekst">Kõigis neljas evangeeliumis on see ainus piiblitekst enne Jeesuse üle kohtupidamist, kus Ta ütleb kellelegi selgelt, et Ta on Messias. Ta ei tee seda mitte suure rahvahulga või tähtsate isikute ees, vaid nimetu samaarlanna kuuldes, kes on üksinda Jaakobi kaevu ääres. Jeesus on huvitatud igast üksildasest inimhingest, kes tunneb ennast teistest eraldatuna ja üksi. </p>
			<p class="Tekst">Sellele naisele, kes on pärit võõrast kultuurist ning pole lisaks kuigi kõlbeline inimene, annab Jeesus otse teada, kes Tema on. Ta näitas naisele, et teab tolle tumedaimaid saladusi, kuid andis naisele samas tohutu põhjuse uskuda Temasse.</p>
			<p class="P-ev-Loe">Mida peaks see lugu meile rääkima sellest, miks peab evangeelium purustama tõkked, mida meie, inimesed, üksteisele loome?</p>
			<p class="P-ev-Kuup-ev">Neljapäev, 31. oktoober</p>
			<p class="P-ev-Pealkiri">Samaarlaste tunnistus</p>
			<p class="P-ev-Loe">Loe Jh 4:27–29. Millise üllatava sammu astub naine?</p>
			<p class="Tekst">Jeesuse ja naise vahelise vestluse katkestas jüngrite tagasijõudmine. Kuigi neid üllatas, et Jeesus naisega jutles, ei küsinud nad Temalt midagi. Küll aga õhutasid nad Teda sööma.</p>
			<p class="Tekst">Samal ajal jättis naine oma veekannu maha ja tormas linna, et rääkida kaasinimestele sellest, mida ta Jeesusega koos olles just praegu koges.</p>
			<p class="P-ev-Loe">Loe Jh 4:30–42. Mis sellest kohtumisest edasi saab ja mida õpime siit selle kohta, kuidas evangeelium levib?</p>
			<p class="Tekst">Näib kummalisena, et Jeesuse jutt saagikoristusest katkestab loo sellest, kuidas paljud selles linnas hakkasid uskuma. Ent Johannes tahab, et me näeksime, kuidas Jeesus toimuvat mõistis. Samaaria naisele lunastusplaanist rääkimine oli Tema jaoks palju tähtsam kui söömine. Tema eesmärk oli juhtida inimhingi päästmisele ning Ta kasutas sedagi võimalust, et õpetada jüngritele, kui pakiline on vajadus levitada evangeeliumi kõikidele inimestele; ka neile, kes erinevad jüngritest.</p>
			<p class="Tekst">Johannese evangeeliumis on mitu kõrghetke. Kindlasti on üks neist Jh 4:39–42. Palju samaarlasi uskus naise sõnu, kes tunnistas: „Tema ütles mulle kõik, mis ma olen teinud“ (Jh 4:39).</p>
			<p class="Tekst">Samaarlased palusid Jeesusel nende juurde jääda. Seetõttu hakkas veel rohkem inimesi Jeesuse Sõna peale uskuma. „Ja naisele nad ütlesid: „Me ei usu mitte enam sinu kõne tõttu, vaid me oleme teda ise kuulnud ning teame nüüd, et tema on tõesti maailma Päästja““ (Jh 4:42). </p>
			<p class="P-ev-Loe">Mida peaks see lugu rääkima meile selle kohta, kui võimas võib olla isegi ühe inimese tunnistus? Kui võimsalt tunnistad sina sellest, mida Jeesus on su elus teinud?</p>
			<p class="P-ev-Kuup-ev">Reede, 1. november</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükki „Jaakobi kaevul“, orig lk 183–195.</p>
			<p class="Tekst">„Niipea, kui Samaaria naine oli leidnud Päästja, tõi ta ka teised Tema juurde. Ta osutus tegusamaks misjonäriks kui Jeesuse jüngrid. Jüngrid ei näinud Samaarias misjonipõldu. Nende mõttes keerles see suur töö, mida pidi tehtama tulevikus. Nad ei näinud, et käeulatuses oli valmimas lõikus. Kuid naise kaudu, keda põlati, sai terve linn kuulda Lunastajast. Tema tõi valguse juurde kaasmaalased.</p>
			<p class="Tekst">Samaaria naine esindab tööd, mille teostab praktiline usk Kristusesse. Iga ustav jünger on sündinud Jumala riigi misjonäriks. See, kes joob elavat vett, saab eluallikaks. Saaja muutub andjaks. Kristuse arm hinges on nagu allikas kõrbes, mis vuliseb kõigi jaoks ja paneb need, kes on hukkumas, janunema eluvee järele.“ – Ellen G. White, „Ajastute igatsus“, orig lk 195.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Vaata klassis üle vastused pühapäevase osa lõpus olevale küsimusele. Ole täiesti aus. Millised tabud ja eelarvamused sinu kultuuris võivad päriselt takistada su tunnistamistööd kaasinimeste hulgas?</p>
			<p class="Küsimused-Aruteluks"><span class="P-ev-Loe">2</span>. Mida sa arvad, miks võtsid samaarlased Jeesuse nii soojalt vastu, vastupidi mõningatele Tema oma rahva hulgast?</p>
			<p class="Küsimused-Aruteluks"><span class="P-ev-Loe">3</span>. Pane end Samaaria naise asemele. Tuleb keegi täiesti võõras ja teatab, et Ta teab su sügavaimaid saladusi. Kuidas keegi, saati siis võõras, midagi sellist teab? Pole ime, et Jeesus avaldas naisele muljet. Mida peaks niisugune lugu rääkima meile sellest, et Issand teab meist kõike, ka sügavaimaid ja süngeimaid saladusi, mida me ei taha kellegagi jagada? Ja ometi, mida kõneleb meile viis, kuidas Ta naist kohtles, sellest, kuidas Ta tahab meid kohelda, ehkki teab meie saladusi? Mismoodi see tõde sind julgustab?</p>
			<p class="Küsimused-Aruteluks"><span class="P-ev-Loe">4</span>. Milliseid Johannese evangeeliumis seni tundma õpitud teemasid leiame Jeesuse kuulutustöös Samaaria naisele kaevul?</p>
			<p class="Lugu-Pealkiri">Omal algatusel posti pandud raamat </p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">P</span>ensionile läinud USA mereväeohvitseril Rob Schetkyl oli kogu elu olnud raskusi Piibli ja selle tähenduse mõistmisega.</p>
			<p class="Tekst">Kunagise agnostikuna (inimesena, kes polnud usklik ega uskmatu) otsis Rob Jumala tahet, kuid hingamispäev tekitas probleemi. Ta torises, kui inimesed ei läinud pühapäeval kirikusse ja tegelesid argitoimetustega. Ta küsis: „Miks te mängite pühapäeval golfi?“ Aga sisimas imestas ta: „Kuskohas Piiblis muutis Jumal hingamispäeva ära?“</p>
			<p class="Tekst">Rob ei läinud enam kirikusse. Ta otsis just uut kirikut Fairbanksi linnas Alaska osariigis USAs, kui postkontorisse tema postkasti saabus üks raamat, mille keegi oli omal algatusel talle saatnud. „Sellel on huvitav pealkiri,“ mõtles ta, kui raamatut vaatas. „Huvitav, mis „suur võitlus“ see on?“</p>
			<p class="Tekst">Postkontorist tulema hakates möödus Rob raamatute virnast, kuhu inimesed olid jätnud neile saadetud „Suure võitluse“. Tegemist oli olnud masspostitusega. </p>
			<p class="Tekst">Kui Rob kodus lugema hakkas, kütkestas raamat teda. Mees läks elevile, kui luges, kuidas inimene, mitte Jumal, oli tõstnud Jumala teenimise päeva hingamispäevalt pühapäevale. „Vau!“ mõtles ta. „Keegi räägib kirikulugu väga loogiliselt.“</p>
			<p class="Tekst">Ühe sõbraga ühendust võttes teatas Rob: „Olen leidnud suurepärase ajalooraamatu kristlusest. Selle pealkiri on „Suur võitlus““. Hiljem helistas sõber talle tagasi. „Jäta see raamat sinnapaika,“ ütles sõber. „See on seitsmenda päeva adventistide koguduse oma. See on sekt!“</p>
			<p class="Tekst">Rob üllatus. Ta ei olnud tähelepanu pööranud raamatu autorile Ellen White’ile ega märkele, et too oli adventkoguduse kaasasutaja. „Ei, see ei ole sekt,“ ütles Rob. „Nad lihtsalt usuvad Jumala Sõna.“</p>
			<p class="Tekst">Pärast seda jutuajamist arutles Rob endamisi, kas adventistid pidasid jumalateenistust ka Fairbanksis. Internetist vaatas ta järele, et selline kirik asus tema kodust ainult 10minutilise autosõidu kaugusel. Hingamispäeval võttis ta kaasa oma Piibli ja „Suure võitluse“ ning läks kirikusse. Ta oli lugenud raamatut vähem kui kuu aega.</p>
			<p class="Tekst">Esimene inimene, kes Robi kirikus tervitas, oli hingamispäevakooli õpetaja Helen. Naine oli üllatunud, kui kuulis, et mees oli kirikusse tulnud „Suure võitluse“ tõttu. „Sa tegid just ühe mu kartuse tühjaks,“ ütles naine.</p>
			<p class="Tekst">Helen oli olnud mures raamatu väikese teksti pärast – et see teeb lugemise võimatuks. Ometi oli Rob lugenud juba kolm neljandikku raamatust ja tuli nüüd kirikusse juurde õppima.</p>
			<p class="Tekst">Praegu, seitse aastat hiljem, on Rob 70aastane ja koguduse diakon. Ta loeb ikka iga päev Piiblit ja Ellen White’i kirjutisi. „Kui ma leidsin seitsmenda päeva adventistide koguduse, leidsin ma kodu ja tõe,“ ütles ta.</p>
			<p class="Tekst"><span class="Italic">Ühine 2024. aastal adventistide ülemaailmse koguduse ettevõtmisega reklaamida ja jagada massiliselt „Suurt võitlust“. Et rohkem teada saada, külasta veebilehte greatcontroversyproject.com või küsi oma pastorilt.</span></p>
			<p class="N-dal-Kuup-ev">6. õppetükk: 2.–8. november</p>
			<p class="N-dal-Pealkiri">Veel tunnistusi Jeesusest</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 3:25–36; Jh 1:32–36; Tn 7:18; Jh 6:51–71; Jh 5:36–38; Jh 7:37–53.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Ja kui mind maa pealt ülendatakse, siis ma tõmban kõik enese juurde“ (Jh 12:32). </p>
			<p class="Tekst">Jeesus ei piirdu üksnes hämmastavate asjade rääkimisega enda kohta ega selle kohta, kes Ta on, kes Teda saatis või kust Ta pärit on. Ta ka näitab<span class="Italic">, kes Ta on, </span>imetegude ja tunnustähtede kaudu, mida Ta teeb. Muist tunnistavad Jeesusest otsekoheselt: „Kui Messias tuleb, kas ta teeb rohkem tunnustähti, kui tema on teinud?“ (Jh 7:31). </p>
			<p class="Tekst">Jeesus toetab oma sõnu tegudega, mis tõendavad Tema sõnade õigsust.</p>
			<p class="Tekst">Ent sedamööda, kuidas sündmused arenevad, hakkab rahvas jagunema kaheks. Betsata tiigi ääres lamanud mehe tervistamine vihastab mõnd juhti. 5000 mehe söötmisele järgneb arutelu Kapernaumas, mille tagajärjel jätab hulk inimesi Jeesuse maha. Laatsaruse ülesäratamine paneb mõne uskuma, kuid vallandab teistes viha, mis jõuab välja Jeesuse süüdimõistmise ja hukkamiseni.</p>
			<p class="Tekst">Selle nädala õppetükis vaadeldakse mõningaid pealtnägijaid, kes tunnistavad Jeesusest. Iga niisugune juhtum avab mõne tahu selle kohta, kes Jeesus tõeliselt on, ning koos kujundavad need sügavama nägemuse Jeesusest, Messiast.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 9. novembriks. </span></p>
			<p class="P-ev-Kuup-ev">Pühapäev, 3. november</p>
			<p class="P-ev-Pealkiri">Hinge alandlikkus: Ristija Johannes tunnistab taas </p>
			<p class="Tekst">2. õppetükis kirjeldati seda, kuidas Ristija Johannese tunnistus tõi Jeesuse juurde esimesed jüngrid: Andrease ja Johannese, Peetruse, Filippuse ja Naatanaeli. Võiks oodata, et oma tunnistuse andnud Ristija Johannes kaob pildilt. Ent Johannese evangeeliumis tõuseb ta veel mitmel korral esile.</p>
			<p class="P-ev-Loe">Loe Jh 3:25–36. Kuidas kõrvutab Ristija Johannes ennast Jeesusega?</p>
			<p class="P-ev-Jooned"> </p>
			<p class="Tekst">Ristija Johannese jüngrite ja ühe nimeliselt mainimata juudi vahel tõuseb vaidlus puhastamise üle. Arvatavasti on kõne all ristimise tõhusus (võrdle <br />Mk 1:4, 5). Huvitav on, et kui jüngrid tulevad Johannese juurde – kahtlemata selleks, et küsimus lahendada –, toovad nad näiteks Jeesuse, öeldes: „Ka see ristib ja kõik lähevad tema juurde“ (Jh 3:26). Pole raske ridade vahelt välja lugeda, et nad on Jeesuse peale kadedad – <span class="Italic">kadedad oma</span> õpetaja pärast ja kadedad ka iseenese pärast.</p>
			<p class="Tekst">Johanneselgi oleks kerge kadedusele maad anda, ent ta ei tee seda, sest teab, mis on tema eluülesanne. Seevastu tuletab ta oma jüngritele meelde, et tema pole kunagi väitnud, nagu oleks ta Kristus. Vastupidi: tema tuli suunama tähelepanu Kristusele, Temale teed valmistama, olema Tema tunnistaja (Jh 1:6–8).</p>
			<p class="Tekst">Pulmapeo näidet kasutades nimetab Johannes ennast <span class="Italic">peigmehe sõbraks</span>, Jeesust aga <span class="Italic">peigmeheks</span>. Pruut on Jumala rahvas (võrdle Hs 2:18–25; Js 62:1–5). Siis lausub Johannes sõnad, mis näitavad ta tõelist suurust: „Tema peab kasvama, aga mina pean kahanema“ (Jh 3:30).</p>
			<p class="Tekst">Jh 3:31–36 jätkub Jeesuse ja Johannese kõrvutamine, mis näitab, et Messias on oma eelkäijast eespool. Taas suunab Johannese tunnistus pilgu Jeesusele. Neil, kes võtavad selle tunnistuse vastu ja usuvad Jeesusesse, on igavene elu. Need, kes ei võta Teda vastu, jäävad Jumala viha alla. Seda see tekst ütlebki. Jumal armastab maailma ja saadab oma Poja maailma lunastama (Jh 3:16, 17). Ent need, kes pakutud annist keelduvad, peavad kandma karistust oma pattude eest, ja selleks on igavene surm.</p>
			<p class="P-ev-Loe">Kuidas õpime olema alandlikud Jumala ja inimeste ees? Mida õpime Johannese eeskujust hinge alandlikkuse kohta?</p>
			<p class="P-ev-Kuup-ev">Esmaspäev, 4. november</p>
			<p class="P-ev-Pealkiri">Uus arusaamine Messiast</p>
			<p class="P-ev-Loe">Loe Jh 1:32–36. Mida ütleb Ristija Johannes siin Jeesuse kohta, mida inimesed kauaoodatud Messiaga seoses ei oodanud? </p>
			<p class="Tekst">Juudid ootasid Messiat, kes vabastaks nad Rooma võimu käest. Pikka aega rõhumise all olnud juudid uskusid, et Messias ei piirdu ainult Rooma ikke murdmisega, vaid rajab neile suure ja võimsa riigi. Ristija Johannes nimetas Jeesust aga „Jumala Talleks“ ning kuigi tema sõnad osutasid otseselt Jeesuse lepitusohvrile, sai enamik inimesi neist ilmselt valesti aru. Nad võib-olla ei teadnudki, millest ta üldse rääkis.</p>
			<p class="Tekst">Niisiis tahtis Johannes oma evangeeliumi abil muuta inimeste arusaamist Messiast, et nad tunneksid Jeesuses ära prohvetikuulutuste täitja, mis kõnelevad tulevasest Kuningast ja Tema tegevusest. Jeesusest ei pidanud saama poliitilist ega sõjalist juhti, vaid Ta pidi andma ennast ohvriks maailma pattude eest. See oligi Ta eesmärk. Alles pärast seda, kui kõik on tehtud, saabub lõplik kuningriik (vaata Tn 7:18).</p>
			<p class="Tekst">„Kui Johannes Jeesuse ristimisel osutas Temale kui Jumala Tallele, valgustas öeldu uue nurga alt Messia tööd. Prohveti meeles olid Jesaja sõnad: „Nagu tall, keda viiakse tappa“ (Js 53:7).“ – Ellen G. White, „Ajastute igatsus“, orig lk 136.</p>
			<p class="Tekst">Ristija Johannes ütleb Jh 1:31: „Mina ei tundnud teda“ (NKJV ja 1968). Kuidas siis hakkas Ristija tundma Jeesust Messiana? Vastus on, et Issand, kes saatis Ristija Johannese, oli talle eelnevalt öelnud: „Kelle peale sa näed Vaimu laskuvat ja tema peale jäävat, see ongi, kes ristib Püha Vaimuga. Ja ma olen näinud ja tunnistanud, et seesama on Jumala Poeg“ (Jh 1:33, 34). Teisisõnu, Jumal ilmutas Johannesele, et Jeesus on Messias. „Kristus [on] Jumala vägi ja Jumala tarkus“ (1Kr 1:24). Tundmine, et Jeesus on Kristus, tuleb Jumalalt Tema Vaimu veenva väe kaudu. Pääste ei tule maapealsest filosoofiast, teadusest ega kõrgest haridusest. See tuleb üksnes Jumalalt südamele, kes allutab ennast usus ja kuulekuses Jeesusele. </p>
			<p class="P-ev-Loe">Kuidas tunneksime tõde Jeesusest, meie lepitusohvrist, kui seda poleks meile ilmutatud? Miks on seetõttu ülioluline tunda Piiblit ja seda, mida Piibel Jeesusest õpetab?</p>
			<p class="P-ev-Kuup-ev"> Teisipäev, 5. november</p>
			<p class="P-ev-Pealkiri">Vastuvõtmine ja tagasilükkamine</p>
			<p class="Tekst">2. õppetükis räägiti Johannese evangeeliumi 6. peatükis kirja pandud 5000 mehe söötmisest, kuid puudutamata jäi selle loo lõpuosa, mida nüüd vaatleme.</p>
			<p class="P-ev-Loe">Loe Jh 6:51–71. Mida Jeesuse räägitust oli inimestel raske omaks võtta?</p>
			<p class="Tekst">Inimesed, keda Jeesus oli äsja ime läbi toitnud, on valmis Ta kuningaks kroonima (Jh 6:1–15). Ent hiljem avab Jeesus neile Kapernauma sünagoogis imeteo vaimuliku tähenduse ja ütleb: „Mina olen eluleib“ (Jh 6:35). Ta selgitab üksikasjalikumalt, et see leib on Tema ihu, mille Ta annab maailma elu eest (Jh 6:51).</p>
			<p class="Tekst">See ütlemine avab rahva silmad nägema tõsiasja, et Jeesusest ei saa nende maist kuningat. Ta ei sobi maise mõtlemise loodud vormi. Nad keelduvad mõtlemast suunas, mis muudaks nende mõtteviisi nii, et nad tunneksid Jeesuses ära Messia ja võtaksid Ta vastu. Siinkohal jätavad paljud Tema järelkäijad Ta maha (Jh 6:66).</p>
			<p class="Tekst">Inimlikus mõttes on see Jeesuse jaoks ränk. Rahva heakskiit rõõmustab. Kellele ei meeldiks soosing? Lisaks ei ole üldse julgustav näha seda, kuidas paljud inimesed tagasi tõmbuvad ja su põhimõtted kahtluse alla seavad. Rahvahulki lahkumas nähes küsib Jeesus oma lähimatelt, kaheteistkümnelt, kas nemadki tahavad ära minna.</p>
			<p class="Tekst">Siin lausub Peetrus oma hämmastava usutunnistuse – veel ühe tunnistuse selle kohta, mis Jeesusel on ja kes Ta on. „Sinul on igavese elu sõnad, ja me oleme uskunud ning ära tundnud, et sina oled Jumala Püha“ (Jh 6:68, 69).</p>
			<p class="Tekst">Jüngrid on olnud mõne aasta Jeesusega, rännanud koos Temaga, näinud Tema imetegusid, kuulnud Tema jutlusi. Nad teavad oma kogemusest, et kedagi teist ei saa Jeesusega võrrelda. Neis võtab maad veendumus, et vaatamata mõningatele ebaharilikele olukordadele on see mees Messias – kuigi nad saavad ikka veel Tema tuleku eesmärgist üpris valesti aru. Alles pärast Tema surma ja ülestõusmist hakkavad nad mõistma, milleks Jeesus tuli.</p>
			<p class="P-ev-Loe">Mida õpime sellest loost tõsiasja kohta, et enamik enamasti eksib? Miks tuleb seda meeles pidada eelkõige meie usu nende külgede juures, mis on enamiku inimeste jaoks ebapopulaarsed – isegi enamiku kristlaste jaoks?</p>
			<p class="P-ev-Kuup-ev">Kolmapäev, 6. november</p>
			<p class="P-ev-Pealkiri">Isa tunnistab</p>
			<p class="Tekst">Johannese evangeelium algab kõnelusega <span class="Italic">Sõnast</span> (<span class="Italic">logos</span>) Jumala juures; ehk Jumal Isa juures (Jh 1:1). Kui Sõna sai lihaks, tuli Vaim Jeesuse ristimisel Tema peale ja andis Temast tunnistust (Jh 1:32–34). Kuid ka Isa tunnistas Jeesuse maapealse tööperioodi jooksul Temast.</p>
			<p class="P-ev-Loe">Loe Jh 5:36–38. Mida ütleb Jeesus siin Isa kohta?</p>
			<p class="Tekst">Jeesuse sõnul on Isa seotud Tema töö ja imetegudega. Jeesus ütleb väga selgelt, et Isa on Tema saatnud ja on ühtlasi Temast tunnistanud.</p>
			<p class="P-ev-Loe">Loe Mt 3:17; Mt 17:5; Mk 1:11 ja Lk 3:22 (vaata ka 2Pt 1:17, 18). Mida ütleb Isa Jeesuse kohta?</p>
			<p class="P-ev-Jooned"> </p>
			<p class="Tekst">Jeesuse ristimisel tähistasid Isa ja Vaim koos Pojaga olulist sündmust: Jeesuse tööperioodi algust. Isa nendib, et Jeesus on Tema armas Poeg, kellest Tal on hea meel. Ent Kristuse tööperioodi üliolulisel hetkel räägib Isa jälle ja seegi kord on kirjas Johannese evangeeliumis.</p>
			<p class="Tekst">Sündmused on jõudmas haripunkti: on Jeesuse tööperioodi viimased päevad. Suutmata Teda peatada, tahavad usujuhid (vaata Jh 112.19) Tema surma nüüd rohkem kui kunagi varem. Rahvahulgad suhtuvad Temasse vaimustusega, iseäranis hakkab üha rohkem inimesi Tema järel käima siis, kui kuuldakse nende tunnistusi, kes nägid, kuidas Ta äratas Laatsaruse surnuist üles (Jh 12:17, 18). Isegi pidustusteks kohale tulnud kreeklased tahavad Jeesust näha.</p>
			<p class="Tekst">Siinkohal – vastuseks Jeesuse sõnadele Jh 12:28: „Isa, kirgasta oma nime!“ – kõneleb Isa taevast jälle: „Ma olen kirgastanud ja kirgastan veel“ (Jh 12:28). </p>
			<p class="Tekst">Oleme juba näinud, et Jeesuse kirgastamise tund on rist. Seega osutab Isa tunnistus Jeesuse kohta suurele ohvrile – Jumala Talle ohverdamisele maailma pattude eest. Tegemist on Jeesuse maapealse tööperioodi tipphetkega. Tema surm meie heaks tasub täielikult meie kõikide pattude eest ja kui jääme usu läbi Temasse, ei tule meil iialgi ise seda karistust kanda. </p>
			<p class="P-ev-Kuup-ev">Neljapäev, 7. november</p>
			<p class="P-ev-Pealkiri">Rahvahulga tunnistus</p>
			<p class="Tekst">„Aga pühade viimasel, suurel päeval seisis Jeesus ja hüüdis valjusti: „Kellel on janu, see tulgu minu juurde ja joogu! Kes usub minusse, nagu ütleb Kiri, selle ihust voolavad elava vee jõed““ (Jh 7:37, 38).</p>
			<p class="Tekst">Johannes on mitmel korral pannud kirja Jeesuse julgeid ütlusi iseenda kohta – kes Ta on ja mida tuli tegema.</p>
			<p class="Tekst">Laused, mida lugesime Jh 7:37, 38, on järjekordne näide sellest, mida Jeesus väitis enda kohta ja selle kohta, mida Ta pidi tegema kõigi nende heaks, kes Tema juurde tulevad. Need on ju hämmastavad väited.</p>
			<p class="P-ev-Loe">Kui Jeesus kõneles lehtmajade pühadeks kokku tulnud juutidega, siis kuidas paljud rahva hulgast sellele reageerisid? Jh 7:37–53.</p>
			<p class="Tekst">Muist ütles, et Jeesus oli Moosese-sarnane prohvet, kellest oli ammu ette kuulutatud (vaata 5Ms 18:15–19). Osa mõtles, et Jeesus oli Kristus. Ent see tõi kaasa vastuväited, et Messias ei tule Galileast, et Ta peab olema Taaveti suguvõsaliinist ja sündinud Petlemmas – mis kõik vastas Jeesuse puhul tõele (võrdle Mt 1. ja 2. ptk), ehkki näis, et paljud ei teadnud seda!</p>
			<p class="Tekst">Jeesus ja Ta sõnaosavus jahmatasid isegi Teda kinni võtma tulnud ametnikke. Variserid vastasid ametnikele omapoolse küsimusega: „Kas üksainuski ülemaist või variseridest on temasse uskunud?“ (Jh 7:48). Selline küsimus andis Johannesele võimaluse tuua jälle esile Nikodeemos, kes pärast Jeesusega kohtumist püüdis Teda kaitsta salasepitsuste eest. „Ega siis meie Seadus mõista inimest süüdi, enne kui teda on üle kuulatud ja teada saadud, mida ta on teinud?“ (Jh 7:51).</p>
			<p class="Tekst">Kas Nikodeemos ikka võttis Jeesuse omaks Messiana? Ehkki siinkirjeldatu üksi ei kinnita, et ta oli seda teinud, annab Piibel kindla tõendi nii selle sündmuse kui ka Nikodeemose tegevuse põhjal pärast Jeesuse surma (vaata Jh 19:39, 40), et Nikodeemos hakkas tõepoolest Jeesusesse uskuma.</p>
			<p class="Tekst">Ja seega on vastus variseride küsimusele: Jah, tõepoolest, kõigele vaatamata uskus üks variser Temasse.</p>
			<p class="P-ev-Loe">Loe Jh 7:49. Mis juhtide ütlemises näitab põlgust rahvamassi vastu, kes järgnes Jeesusele? Milline õppetund peitub siin meie jaoks? </p>
			<p class="P-ev-Kuup-ev">Reede, 8. november</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükke „Kriis Galileas“, orig lk 383–394, ja „Välises eesõues“, orig lk 621–626.</p>
			<p class="Tekst">„„Kelle juurde me läheme?“ Iisraeli õpetajad olid vormilikkuse orjad. Variserid ja saduserid olid alalises tülis. Lahkumine Jeesusest tähendas astumist nende ridadesse, kellel olid ainult kombed ja auahned taotlused. Kristuse vastuvõtmisest alates olid jüngrid leidnud varem kogemata jäänud rahu ja rõõmu. Kuidas võisid nad tagasi minna nende juurde, kes olid pilganud ja vaevanud patuste Sõpra? Nad olid kaua oodanud Messiat. Nüüd oli Ta tulnud ja nad ei saanud Teda hüljata.</p>
			<p class="Tekst">„Kelle juurde me läheme?“ Nad ei tahtnud pöörata selga Kristuse õpetustele, Tema armastusele ja halastusele. Kuigi Kristuse hülgasid paljud, kes olid olnud Tema imeliste tegude tunnistajaks, väljendas Peetrus jüngrite usku: „Sina oled Kristus.“ Paljas mõtegi Tema kui nende hingeankru kaotamisest tekitas hirmu ja valu. Olla ilma Päästjata tähendas olla tuulest aetuna tormisel merel.“ – Ellen G. White, „Ajastute igatsus“, orig lk 393.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Arutlege klassis selle keerulise küsimuse üle, miks on nii, et kui mõni inimene saab tõendi sellest, et Jeesus on Messias ja kristlus on tõde, võtab ta selle rõõmuga omaks ning miks pööravad teised sama tõendi juures selja? </p>
			<p class="Küsimused-Aruteluks"><span class="P-ev-Loe">2</span>. Mis saab olla tähtsam tõest, et Jeesus Kristus suri meie pattude eest? Samas, kuidas me üldse sellist üliolulist tõde tundma õppisime? Kas teaduse, loodusseaduste, loodusteoloogia, loogika või mõistuspära abil? On tõsi, et loetletud valdkonnad võivad meid panna uskuma Loojasse Jumalasse, Algpõhjusesse, Liikumatusse Liigutajasse, millesse iganes. Kuid ükski neist valdkondadest üksi ega koos ei saa õpetada meile tähtsaimat tõde, mida meil on vaja tunda: Kristus suri meie pattude eest. Mida peaks see tõsiasi – et kõik need teadusharud, isegi põhimõtteliselt, ei saa viia meid selleni, mida meil on päriselt vaja teada – õpetama meile, kui eluliselt tähtis on teha Piibel usuküsimustes lõplikuks ja ülimaks autoriteediks?</p>
			<p class="Küsimused-Aruteluks"><span class="P-ev-Loe">3</span>. Miks on inimese usu jaoks väga oluline taas jutustada sellest, mida Jumal on tema elus teinud?</p>
			<p class="Lugu-Pealkiri">„Meie ei saatnud kedagi“</p>
			<p class="Lugu-Autor">Loo on kirjutanud Andrew McChesney.</p>
			<p class="Tekst-DropCap"><span class="_idGenDropcap-1">D</span>onaldo Velasquez käis neli aastat igal reedel Kolumbia vanglas Jeesusest rääkimas. Kuid ühel reedel ei saanud ta minna. Ta töötas puusepana ja üks klient vajas väga tema abi. Donaldol oli aga raha vaja.</p>
			<p class="Tekst">Ainult neljal seitsmenda päeva adventistil – Donaldol, veel kahel koguduseliikmel ja nende pastoril – oli luba külastada Acaciase vanglat ning Donaldo helistas neile, et abi paluda. „Ma ei saa, mul on aeg kinni,“ ütles Ranses. Pedrogi teatas, et ta ei saa minna. Pastor vabandas, et teda pole üldse linnas.</p>
			<p class="Tekst">Donaldo nuttis ja palvetas. Kui ta naine Jesusita küsis, mis lahti, selgitas mees, et ei taha vahele jätta kohtumist kinnipeetavatega, aga tal on vaja oma töö ära teha. „Mine sa tööle,“ ütles Jesusita. „Jumal hoolitseb.“</p>
			<p class="Tekst">Järgmisel korral külastas Donaldo vanglat ja 38 kinnipeetavat tuli tema jutlust kuulama. Temaga oli kaasas teinegi koguduseliige, Pedro.</p>
			<p class="Tekst">„Kus see mees on, kes viimane kord siin käis?“ küsis üks kinnipeetav.</p>
			<p class="Tekst">„Meie ei saatnud kedagi,“ vastas Donaldo.</p>
			<p class="Tekst">„Saatsite küll,“ ütles teine kinnipeetav. „Üks mees jutlustas meile.“</p>
			<p class="Tekst">„Ei, meie ei saatnud kedagi,“ ütles Donaldo ja avaldas arvamust, et ehk kuulus see jutlustaja mõnda teise uskkonda.</p>
			<p class="Tekst">„Ei, ei,“ ütlesid kinnipeetavad. „Me tunneme igaüht, kellel on külastamisluba. See mees ei olnud kunagi varem siin käinud ja ta ei olnud teisest kirikust.“</p>
			<p class="Tekst">Lootes jutlustajat tuvastada teema kaudu, küsis Donaldo, millest mees jutlustas. Kinnipeetavad ütlesid, et ta rääkis seitsmenda päeva hingamispäevast.</p>
			<p class="Tekst">Jahmunult küsis Donaldo: „Milline ta välja nägi?“</p>
			<p class="Tekst">Kinnipeetavad kirjeldasid jutlustajat pika, hästiriietatud mehena, kes kandis valget särki. Nad ütlesid, et ta tundis Piiblit väga hästi ning oli tõenäoliselt õpetaja.</p>
			<p class="Tekst">Pedro puudutas Donaldo kätt. „See pidi olema ingel, kes tuli ja neile jutlustas,“ ütles ta. „See on ainus seletus.“</p>
			<p class="Tekst">Donaldo polnud aga päris veendunud. Ta läks vangivalvuri juurde, kes külastajaid kirja pani. Vangivalvur, Donaldo sõber, vaatas arvutist nimekirja läbi ja raputas pead. „Sellel päeval ei tulnud kedagi,“ ütles ta.</p>
			<p class="Tekst">Hämmastunud Donaldo hüüatas: „Nüüd ma enam ei kahtle, et Issanda ingel tuli minu asemel Piiblit õpetama!“</p>
			<p class="Tekst">Kinnipeetavate juurde tagasi läinud, rääkis Donaldo neile kogu loo ja teatas, et nad olid näinud inglit. </p>
			<p class="Tekst">Kuus aastat on möödunud ja peaaegu kõik 38 kinnipeetavat on andnud oma südame ristimise kaudu Jeesusele. Donaldo ütles, et see päev ei unune tal iial.</p>
			<p class="Tekst">„Kuigi see on täiesti uskumatu, usun ma, et Jumal läkitas oma taevase saadiku,“ ütles ta.</p>
			<p class="Tekst">Täname sind kolmeteistkümnenda hingamispäeva annetuse eest, mis aitas möödunud veerandaastal toetada kahte misjoniprojekti Kolumbias.</p>
			<p class="N-dal-Kuup-ev">7. õppetükk: 9.–15. november</p>
			<p class="N-dal-Pealkiri">Õndsad on need, kes usuvad</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 8:54–58; 1Ms 12:3; Rm 4:1–5; Jh 12:1–8; <br />Jh 19:4–22; Jh 20:19–31; Tn 2. ptk; Tn 7. ptk.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Jeesus ütles talle: „Kas sa usud seepärast, et sa oled mind näinud? Õndsad on need, kes ei näe, kuid usuvad“ (Jh 20:29).</p>
			<p class="Tekst">Kogu evangeeliumi kestel toob Johannes esile mitmesuguseid inimesi – eri päritoluga, uskumuste ja kogemustega –, kes kõik annavad tunnistust sellest, kes Jeesus on. </p>
			<p class="Tekst">„Vaata, see on Jumala Tall“ (Jh 1:36). „Me oleme leidnud Messia!“ (Jh 1:41) „Me oleme leidnud tema, kellest on kirjutanud Mooses“ (Jh 1:45). „Rabi, sina oled Jumala Poeg, sina oled Iisraeli kuningas!“ (Jh 1;49) „Kas mitte tema pole Messias?“ (Jh 4:29) „Me oleme teda ise kuulnud ning teame nüüd, et tema on tõesti maailma Päästja“ (Jh 4:24). „Issand, kelle juurde me peaksime minema? Sinul on igavese elu sõnad“ (Jh 6:68). „Jah, Issand, ma usun, et sina oled Messias, Jumala Poeg, kes peab maailma tulema“ (Jh 11:27). „Tean ainult ühte: ma olin pime, praegu aga näen“ (Jh 9:25). „Ennäe, teie kuningas!“ (Jh 19:14) „Mina ei leia temal süüd“ (Jh 19:6). „Minu Issand ja minu Jumal!“ (Jh 20:28)</p>
			<p class="Tekst">Kes olid kõnealused inimesed ja miks andsid nad Jeesuse kohta just sellise tunnistuse?</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 16. novembriks. </span></p>
			<p class="P-ev-Kuup-ev">Pühapäev, 10. november</p>
			<p class="P-ev-Pealkiri">Aabrahami meelde tuletades </p>
			<p class="Tekst">Jeesus ei häbenenud öelda, kes Ta oli, ega kõhelnud kutsumast tunnistajaid Temast tunnistama; isegi selliseid tunnistajaid, kes olid ammu hauda läinud, nagu näiteks Aabraham. „Teie isa Aabraham tundis suurt rõõmu sellest, et ta saab näha minu päeva, ja ta nägi seda ja rõõmustas“ (Jh 8:56).</p>
			<p class="P-ev-Loe">Miks oli Aabrahami tunnistus nii oluline, et see pandi kirja Johannese evangeeliumisse? Vaata ka 1Ms 12:3; 1Ms 18:16–18; 1Ms 26:4; Mt 1:1; <br />Ap 3:25.</p>
			<p class="Tekst">„Sümbolite ja tõotuste kaudu kuulutas Jumal Aabrahamile „head sõnumit“ (Gl 3:8). Usuisa uskus tulevasse Lunastajasse. Kristus ütles juutidele selle kohta: „Teie isa Aabraham tundis suurt rõõmu sellest, et ta saab näha minu päeva, ja ta nägi seda ja rõõmustas“ (Jh 8:56). Iisaki asemel ohverdatud jäär kujutas Jumala Poega, keda meie eest ohverdati. Jumala käsust üleastumine mõistis inimese surma, kuid Isa ütles Pojale otsa vaadates patusele mõeldud sõnad: „Ela, mina olen leidnud lunahinna!““ – Ellen G. White, „Patriarhid ja prohvetid“, orig lk 154.</p>
			<p class="Tekst">Aabraham oli juudi rahva esiisa. Ta sai tõotuse sellest, et tema kaudu õnnistatakse kõiki rahvaid. See tõotus tuli Messia tõttu, kes sündis tema sugupuusse.</p>
			<p class="Tekst">Aabraham oli ka nende isa, kes vastasid Jumalale usus (Hb 11:8, 17–19). Tema valmidus ohverdada tõotusepoeg, oma poeg Iisak (1Ms 22. ptk), oli ühtaegu nii tõend tema usust kui ka pilguheit lunastusplaani.</p>
			<p class="Tekst">Kui Jeesus ütles: „Teie isa Aabraham tundis suurt rõõmu sellest, et ta saab näha minu päeva,“ (Jh 8:56) kostsid juhid: „Sina ei ole veel viiekümneaastanegi ja tahad olla näinud Aabrahami?“ (Jh 8:57)</p>
			<p class="Tekst">Jeesuse vastus on üllatav: „Tõesti, tõesti, ma ütlen teile, enne kui Aabraham sündis, olen mina“ (Jh 8:58, NKJV). Jeesuse sõnakasutus toob meelde, mida ütles Jumal Moosesele põleva põõsa juures. See on väide, et Ta on Jumal, iseenesest olemasolev. Juhid said kahtlemata aru, mida Ta ütles, sest siis võtsid nad „kive, et teda nendega surnuks visata“ (Jh 8:59).</p>
			<p class="P-ev-Loe">Loe Rm 4:1–5. Kuidas kasutab Paulus siin lugu Aabrahamist, et avaldada suurt tõde pääsemisest üksnes usu kaudu, ilma seaduse tegudeta? Kuidas aitavad need salmid aru saada mõttekäigust, et Aabraham on nende isa, kes elavad usust?</p>
			<p class="P-ev-Kuup-ev">Esmaspäev, 11. november</p>
			<p class="P-ev-Pealkiri">Maarja tunnistus</p>
			<p class="Tekst">Kuus päeva enne paasapüha külastas Jeesus Maarjat, Martat ja nende venda Laatsarust, kelle Jeesus oli ellu äratanud. Siimon, kelle Jeesus oli pidalitõvest terveks teinud, võõrustas pidusööki tänutäheks selle eest, mida Jeesus oli talle teinud. Marta teenis ja Laatsarus istus koos külalistega lauas (Jh 12:1–8). </p>
			<p class="P-ev-Loe">Milline tähendus oli siin Maarja teol? Kuidas tunnistas see, kes Jeesus päriselt on? Jh 12:1–3.</p>
			<p class="P-ev-Jooned"> </p>
			<p class="Tekst">Lõhnav salv, millest jutt käib, maksis väga palju – peaaegu ühe lihttöölise aastapalga. Ilmselt väljendas Maarja sellise kingitusega tänu Päästjale, kes tema patud andestas ja ta venna surnuist ellu äratas. Ta kavatses kasutada salvi kunagi hiljem Jeesuse matusteks. Ent siis kuulis ta, et Jeesus pidi peagi kuningaks võitama. Sel juhul olgu tema austusavaldus esimene.</p>
			<p class="Tekst">Maarjal polnud arvatavasti plaanis oma teoga tähelepanu äratada, ent Johannes mainib, et „koda täitus salvi lõhnast“ (Jh 12:3). Juudas reageeris kärme noomitusega, teatades, et lõhnasalvi pidanuks maha müüma ja tulu vaestele andma. Jeesus rahustas Maarjat kohe sõnadega: „Jäta naine rahule… Vaeseid on ju alati teie juures, aga mind ei ole teil alati“ (Jh 12:7, 8).</p>
			<p class="Tekst">Evangeeliumi läbib veel üks korduv teema. Jeesus teab, mis on inimeses (Jh 2:24, 25; Jh 6:70, 71; Jh 13:11; Jh 16:19). Antud juhul teadis Jeesus Siimona pidusöögil, mis oli Juudases. Johannes juhib tähelepanu sellele, kes oli Juudas – omakasupüüdlik varas (Jh 12:6).</p>
			<p class="Tekst">„Healõhnalise salvi, millega Maarja oli mõelnud võida Õpetaja surnukeha, valas ta nüüd elava Õpetaja peale. Pärast Jeesuse surma oleks salvi hea lõhn täitnud ainult surnukambri, kuid nüüd tegi see Õpetajale rõõmu kui tõend Maarja usust ja armastusest… Kui Jeesus astus läbi suure katsumusetunni, kandis Ta endas mälestust sellest teost. See kõneles armastusest, mida lunastatud osutavad Talle läbi igaviku.“ – Ellen G. White, „Ajastute igatsus“, orig lk 560.</p>
			<p class="P-ev-Loe">Jeesus teadis, mis oli Maarja südames ja Juudase südames. Ta teab sedagi, mis on sinu südames. Kuidas räägib see tõde meile vajadusest Kristuse kui meie õiguse järele – et Tema meid muudaks ja kataks?</p>
			<p class="P-ev-Kuup-ev">Teisipäev, 12. november</p>
			<p class="P-ev-Pealkiri">Pilaatuse tahtmatu tunnistus</p>
			<p class="Tekst">Ikka ja jälle räägib Johannes usujuhtide püüdlustest võtta Jeesus kinni, viia Ta kohtu ette ja mõista surma. Üks teema Johannese evangeeliumis, mida Jeesus tihilugu nendib, on see, et Tema aeg ehk tund ei ole veel tulnud. Selle all pidas Ta silmas oma ristilöömise aega (Jh 2:4; Jh 7:6, 8, 30; Jh 12:7, 23, 27; Jh 13:1; Jh 17:1).</p>
			<p class="Tekst">Nüüd oli see tund tulnud. Jeesus oli Ketsemani aias vahistatud, viidud Hannase juurde, siis ülempreester Kaifase juurde, seejärel kaks korda Pilaatuse juurde.</p>
			<p class="Tekst">Johannes on võtnud appi mitu tunnistajat igalt elualalt, kes tunnistavad, et Jeesus on Kristus. Nüüd tõstab Johannes esile Pilaatuse, maavalitseja, kes Jeesuse üle kohut mõistab. Tegemist on tähtsa tunnistusega, sest Pilaatus on roomlane, maavalitseja ja kohtunik; teised tunnistajad on enamasti olnud juudid ja lihtinimesed.</p>
			<p class="P-ev-Loe">Kuidas on Pilaatuse otsus seotud Johannese evangeeliumi teemaga? Jh 18:38; Jh 19:4–22.</p>
			<p class="Tekst">Jeesus toodi Pilaatuse juurde reede varahommikul (Jh 18:28). Pilaatuse plaan oli saata see vang kiiresti oma saatusele vastu. Ent Jeesuse käitumisviis köitis Pilaatuse tähelepanu. Maavalitseja küsitles Jeesust lähemalt ja kuulis Tema huulilt sõnu: „Mina olen selleks sündinud ja selleks tulnud maailma, et ma annaksin tunnistust tõe kohta. Igaüks, kes on tõe seest, kuuleb minu häält“ (Jh 18:37).</p>
			<p class="Tekst">Ehkki maavalitseja mõistis Jeesuse viimaks surma, kuulutas ta Jeesuse sellegipoolest kolmel korral süütuks (Jh 18:38; Jh 19:4, 6). Ja sildile risti peal kirjutas ta sõnad: „Jeesus Naatsaretlane, juutide kuningas“ (Jh 19:19); nii lõpetas ta oma tunnistuse sellest, kes on Jeesus. Kuid hoolimata sellest, et Pilaatus tunnistas Kristuse süütuks, mõistis ta Jeesuse ometi surma. </p>
			<p class="Tekst">Otse Pilaatuse ees seisis Tõde ja ikkagi – märatseval rahvahulgal ennast heidutada lastes – <span class="Italic">määras Pilaatus Jeesusele surmanuhtluse</span>! Väga traagiline näide, mis juhtub siis, kui ei tehta selle järgi, mida sisetunne ja süda ütlevad õige olevat!</p>
			<p class="P-ev-Loe">Mida õpime Pilaatuse näitest selle kohta, kui ohtlik on lasta populaarsetel mõtte- või isegi surveavaldustel takistada end tegemast seda, mida usume õige olevat? </p>
			<p class="P-ev-Kuup-ev">Kolmapäev, 13. november</p>
			<p class="P-ev-Pealkiri">Toomase tunnistus</p>
			<p class="P-ev-Loe">Loe Jh 20:19–31. Mida õpime Toomase loost usu ja kahtlemise kohta? Mis oli Toomase põhiline viga?</p>
			<p class="Tekst">Pärast oma ülestõusmist ilmus Kristus jüngritele, kes olid hirmu tõttu lukustatud uste taga. Toomast ei olnud nendega. Hiljem kuulis ta teiste jüngrite käest ülestõusmise kohta, kuid oli meeleheitel. Kõik see ei sobitunud tema loodud pildiga kuningriigist. Ja küllap käis tal peast läbi ka mõte, miks ilmutas Jeesus ennast teistele siis, kui teda ei olnud kohal. </p>
			<p class="Tekst">Toomas ütles: „Kui ma ei näe tema käte sees naelajälgi ning ei pista oma sõrme naelte asemeisse ega oma kätt tema külje sisse, ei usu ma mitte!“ <br />(Jh 20:25)</p>
			<p class="Tekst">Toomas määras ära, mis tingimustel ta usub. Johannese evangeeliumis esineb Jeesusesse uskumisel ikka ja jälle sellist lähenemisviisi. Nikodeemos vastab Jeesusele: „Kuidas saab inimene sündida, kui ta on vana?“ (Jh 3:4) Naine kaevu ääres küsib: „Isand, ämbrit sul ei ole ja kaev on sügav. Kust sa siis saad selle „elava vee“?“ (Jh 4:11) Rahvahulk, keda on toidetud leibade ja kaladega, küsib: „Mis tunnustähe sa siis teed… et võiksime sind uskuda?“ (Jh 6:30)</p>
			<p class="Tekst">Johannese evangeelium seisab vastu suhtumisele „kui ma näen, siis ma usun“. Kui Jeesus pärast ülestõusmist Toomasega kohtub, kutsub Ta Toomast ligi astuma, vaatama ja katsuma Tema üles äratatud ihu. Ent siis Ta ütleb: „Õndsad on need, kes ei näe, kuid usuvad“ (Jh 20:29). </p>
			<p class="Tekst">„Jumal ei käsi meil kunagi uskuda, andmata küllaldasi tõendeid, millele oma usku rajada. Tema olemasolu, tema iseloom, tema Sõna tõepärasus – kõik see on kinnitatud tunnistusega, mis apelleerib meie mõistusele; ja see tunnistus on küllaldane. Siiski, Jumal ei ole kõrvaldanud kahtlemise võimalust. Meie usk peab rajanema tõenditele, mitte tõestusele.“ – Ellen G. White, „Tee Kristuse juurde“, orig lk 105.</p>
			<p class="Tekst">Jumala Sõna, loomise ja isikliku kogemuse vahendusel on meile antud Jeesusesse uskumiseks meeletult suur kogus tõendeid. </p>
			<p class="P-ev-Loe">Kui keegi küsib sinult, miks sa usud Jeesusesse, siis mida vastad?</p>
			<p class="P-ev-Kuup-ev"> Neljapäev, 14. november</p>
			<p class="P-ev-Pealkiri">Meie tunnistus Jeesusest</p>
			<p class="Tekst">Kui Johannes esitleb meile ikka ja jälle inimesi, kes tunnistavad Jeesusest, on tema siht tuua meid kõikehõlmava kokkuvõtte juurde: „Jeesus tegi jüngrite ees veel palju muid tunnustähti, mida ei ole sellesse raamatusse kirja pandud, aga need on kirja pandud, et te usuksite, et Jeesus on Kristus, Jumala Poeg, ja et teil uskudes oleks elu tema nimes“ (Jh 20:30, 31).</p>
			<p class="Tekst">Kujutle, et oled seal, isiklikult, päriselt, ning näed Jeesust tegemas arvukaid imetegusid. Me kindlasti usuksime, eks? Meile meeldib nii mõelda, ent teatud mõttes on meil praegu <span class="Italic">veelgi rohkem </span>põhjust uskuda Jeesusesse, kui oli neil, kes nägid päriselt neid imetegusid?</p>
			<p class="Tekst">Miks? </p>
			<p class="P-ev-Loe">Mis on meile tänapäeval antud – ja mida polnud Jeesuse-aegsetel <br />inimestel –, mis peaks aitama meil uskuda? Vaata näiteks Mt 24:2; <br />Mt 24:14; Mt 24:6–8. </p>
			<p class="Tekst">Meie käes pole mitte ainult Johannese evangeeliumi jõulised kirjeldused, vaid meil on ka suur eesõigus näha nii palju neid sündmusi, mille täitumist Jeesus ja Piibli kirja pannud inimesed ette kuulutasid: näiteks templi hävitamine (Mt 24:2), evangeeliumi levimine üle maailma (Mt 24:14), suur ärataganemine (2Ts 2:3) ning maailm, mis on jätkuvalt pattulangenud ja kuri koht (Mt 24:6–8). Jeesuse maapealse elu ja tegevuse jooksul oli Tema järel käivate meeste ja naiste hulk väike ja tagakiusatud ning igasuguse inimliku mõõdupuu järgi pidanuks see juba ammu ajaloo näitelavalt kaduma. Kuidas oleksid nad pidanud teadma, nagu teame meie, et kõik öeldu saab teoks? Ja ongi saanud. Meie oma usk on tegelikult tõenduseks ühest Jeesuse prohvetikuulutusest – et evangeelium levib üle kogu maa.</p>
			<p class="Tekst">Ja praegu, umbes kaks tuhat aastat hiljem, on ka meil Jeesuse järelkäijatena võimalus anda edasi tunnistust Jeesusest ja sellest, mida Ta on meie heaks teinud. Me ei tunne Jeesust Messiana mitte niivõrd arutluste järgi Naatanaeliga, Nikodeemosega, Samaaria naisega või variseride õpetustega, vaid isiklikult. Kui loeme Pühakirja ja allume Püha Vaimu veenvale väele, võtame Jeesuse vastu maailma Päästjana. </p>
			<p class="Tekst">Ja siis võib igaüks meist omal moel rääkida loo meie enda suhtest Jumalaga. Meie lugu ei pruugi olla nii rabav, kui on tunnistus surnu ülesäratamisest või pimedana sündinu nägijaks tegemisest, ent see ei loe. Loeb see, et tunneme Jeesust ise ja tunnistame meile omasel moel Temast, nagu tunnistasid inimesed Johannese evangeeliumis. </p>
			<p class="P-ev-Kuup-ev">Reede, 15. november</p>
			<p class="Tekst"><span class="Bold-teksti-sees">Toetav mõte:</span> Loe Ellen G. White’i raamatust „Patriarhid ja prohvetid“ peatükki „Usuproov“, orig lk 145–155, ja raamatust „Ajastute igatsus“ peatükki „Pilaatuse kohtukojas“, orig lk 723–740.</p>
			<p class="Tekst">Toomas „viskus Jeesuse jalge ette, hüüatades: „Minu Issand ja minu Jumal!“</p>
			<p class="Tekst">Jeesus võttis Toomase tunnistuse vastu, kuid tegi talle õrna etteheite: <br />„Et sa mind oled näinud, siis sa usud. Õndsad on need, kes ei näe ja siiski usuvad.“ Toomase usk oleks Kristusele rohkem meeldinud, kui ta oleks olnud tahtlik uskuma oma vendade tunnistuste põhjal. Kui tänapäeva maailmas kõik Toomase eeskuju järgiksid, ei usuks ükski päästmisse: kõik, kes Kristuse vastu võtavad, peavad seda tegema ju teiste tunnistuste kaudu.</p>
			<p class="Tekst">Paljud, kes on varmad kahtlema, ütlevad vabanduseks, et kui neil oleksid sellised tõendid, nagu sai Toomas oma kaaslastelt, siis nad usuksid. Nad ei mõista, et neil on palju rohkem tõendeid. Paljud, kes Toomase sarnaselt ootavad, et kõik põhjused kahtluseks kaoksid, ei näe kunagi oma soovi täitumist. Vähehaaval paaduvad nad oma uskmatuses. Need, kes harjutavad end vaatama asjade tumedamat poolt ning nurisevad ja kaebavad, ei tea, mida nad teevad. Nad külvavad kahtluse seemet ning lõikavad kahtluse vilja. Ajal, mil usku ja usaldust kõige enam vajatakse, avastavad paljud, et nad ei suuda uskuda ja loota.“ – Ellen G. White, „Ajastute igatsus“, orig lk 807, 808.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Milline oluline erinevus oli Aabrahami ja Toomase usu väljendamise vahel? Mida saame kummagi loost õppida? </p>
			<p class="Küsimused-Aruteluks"><span class="P-ev-Loe">2</span>. Laske klassis soovijatel Jeesusest tunnistada, nagu oleme näinud Johannese evangeeliumist. Kuigi jutustused erinevad, siis mida inimesed ütlevad ehk kuidas nad kõik tunnistavad samast Issandast? </p>
			<p class="Küsimused-Aruteluks"><span class="P-ev-Loe">3</span>. Pilaatus esitas väga filosoofilise küsimuse: „Mis on tõde?“ Vasta sinagi tema küsimusele selle valgel, mida oleme Johanneselt õppinud.</p>
			<p class="Küsimused-Aruteluks"><span class="P-ev-Loe">4</span>. Vaata Taanieli raamatu 2. ja 7. peatüki prohvetikuulutusi. Jeesuse-aegsetel inimestel olid olemas mõlemad peatükid, kuid kui mõtleme nende prohvetikuulutuste täitumise nägemisele, siis milline tohutu eesõigus on meil tänapäeval, mida neil tollal polnud? Eks ole meil seega veel rohkem põhjust uskuda?</p>
			<p class="Lugu-Pealkiri">Rinnamärk viis laagri töötajaks saamiseni</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">K</span>ogu Jacob Pierce’i perekond armastas rinnamärke ja nad käisid lahtiste silmadega ringi, et leida Ameerika Ühendriikides toimuval rahvusvahelisel rajaleidjate kokkutulekul uusi märke.</p>
			<p class="Tekst">Ema märkas ühte meest Alaska märgiga. Teades, et Jacobile meeldis Alaska loodus väga, püüdis ema veenda meest märke vahetama.</p>
			<p class="Tekst">„Ma ei saa vahetada,“ ütles mees. „See on ainult Alaska pastorite märk.“</p>
			<p class="Tekst">Selle peale ema huvi ainult kasvas. „Mida te seal Alaskal teete?“ küsis ta.</p>
			<p class="Tekst">Mees tutvustas ennast nimepidi – Tobin Dodge, Alaska laagrite juht. Tegemist on Seitsmenda Päeva Adventistide Alaska Liidu misjonialgatusega, mis rahastab igal suvel 8–17aastastele lastele toimuvaid laagreid. </p>
			<p class="Tekst">„Kas mu poeg võiks seal töötada?“ küsis ema.</p>
			<p class="Tekst">„Jah, me võtame nõustajakoolitusse alates 16. eluaastast ja nõustajaks alates 18. eluaastast,“ ütles Tobin.</p>
			<p class="Tekst">Jacob hüppas rõõmust mõtte üle veeta suvi Alaskal. Ta liitus laagri personaliga ja töötas laagris kolm aastat.</p>
			<p class="Tekst">Laagrielu võib esitada väljakutseid, rääkis Jacob. Ühel aastal viibis ta Polarise laagris, mis asub Edela-Alaskal Aleknagiki järve ääres, koos ühe põlisalaskalasest poisiga. Neil oli ühine huvi looduse vastu ning nad ronisid Jackknife’i mäe otsa, mida oli laagrist näha. Aga see poiss ei hinnanud käitumisnorme. Samuti oli ta sõnavara ebatsensuurne ning teda näis pigem huvitavat ebausu propageerimine kui Piibli tõdede kuulamine. Ühel vihmasel päeval süüdistas ta teist poissi, kes oli tapnud ämbliku, ning ütles: „Kui tapad ämbliku, siis sajab vihma.“</p>
			<p class="Tekst">Jacobis kasvas pettumus. Kuid laagri lõpul kallistas see poiss Jacobit ja läks siis oma isa juurde. Jacob hakkas neid kahte koos nähes järsku poisi käitumisest aru saama. Poiss kasvatas ennast tegelikult ise.</p>
			<p class="Tekst">„Suuremal osal lastest ei ole sugugi kristlikku tausta,“ ütles 20aastane Jacob Polarise laagris toimunud usutlusel. „Seetõttu on see päriselt silmi avav ja üllatav misjonipõld.“ </p>
			<p class="Tekst">Ta rääkis, et vaimulik võitlus Polarise laagris erineb muude suvelaagrite omast, mida Alaska liit rahastab, kuna peaaegu kõik siiatulnud on põlisalaskalaste lapsed, kes on pahatihti psüühiliselt traumeeritud ning heitlevad eelarvamustega ja kuritarvitavad narkootikume.</p>
			<p class="Tekst">„Aga see on seda väärt, et nad siin on,“ ütles Jacob. „Olen näinud, et see on kutse, mis on tugevam kui miski muu. Jumal vajab päriselt siin vabatahtlikke. See on misjonipõld.“</p>
			<p class="Tekst">Täname sind, et annetasid 2015. aasta kolmeteistkümnendal hingamispäeval ning aitasid seega remontida ja laiendada Polarise laagrit, et rohkem lapsi saaks seal osaleda. Osa käesoleva veerandaasta kolmeteistkümnenda hingamispäeva annetusest aitab avada mõjukeskuse Betheli adventkoguduses Alaskal. Betheli kogudus saadab igal aastal kohalikke lapsi Polarise laagrisse.</p>
			<p class="N-dal-Kuup-ev">8. õppetükk: 16.–22. november</p>
			<p class="N-dal-Pealkiri">Vana Testamendi prohvetikuulutuste täitumine</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 5:17, 20, 36–40, 46, 47; Jh 13:18; Jh 17:12; <br />Jr 2:13; Sk 9:9; Jh 8:12–30.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Aga minul on suurem tunnistus kui Johannese oma: teod, mis Isa mulle on andnud täide viia, needsamad teod, mida ma teen, tunnistavad minust, et Isa on minu läkitanud“ (Jh 5:36). </p>
			<p class="Tekst">Näeme Johannese evangeeliumis ikka ja jälle, kuidas kõik see, mida Jeesus ütles ja tegi, kinnitas, et Iisraelile oli tõepoolest tulnud Messias (<span class="Italic">hammašiach</span>), Kristus. Ja Ta oli tulnud ühena neist, juudina, kes sündis Petlemmas, täpselt nagu Pühakiri oli ette öelnud. </p>
			<p class="Tekst">Ometi kirjutas Johannes: „Ta oli maailmas, ja maailm on tekkinud tema läbi, ja maailm ei tundnud teda ära“ (Jh 1:10).</p>
			<p class="Tekst">Ta oli maailmas, tema läbi oli maailm tekkinud ja <span class="Italic">ometi ei tundnud maailm Teda ära? </span>Hämmastav teadaanne. Ja nagu näeme Johannese evangeeliumist ning teistest evangeeliumeist, ei tundnud paljud Teda, ehkki võinuks tunda, eriti kõige selle põhjal, mida Jeesus tegi ja ütles. Ja veel enam seetõttu, et Vana Testamendi pühad kirjutised osutasid Temale.</p>
			<p class="Tekst">Sellel nädalal vaatleme veel, mil viisil näitab Johannes, et Jeesus on Messias. Ühtlasi näeme, miks ikkagi osa inimesi Talle jätkuvalt selja pööras – vaatamata kõikidele mõjuvatele põhjustele, mis kinnitasid, et Ta on Kristus.</p>
			<p class="Tekst">Mida nende vigadest õppida?</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 23. novembriks. </span></p>
			<p class="P-ev-Kuup-ev">Pühapäev, 17. november</p>
			<p class="P-ev-Pealkiri">Tunnustähed, imed ja imeteod</p>
			<p class="Tekst">Lisaks erilistele imetegudele, mille abil Johannes osutas Jeesusele kui Messiale, pani ta kirja ka arutelud, mis laiendasid Jeesuse tehtud tunnustähti, imetegusid ja imesid.</p>
			<p class="Tekst">Tunnustähed ja imeteod iseenesest ei tõestanud veel Jeesuse Messiaks olemist, sest paljud prohvetid, nii mõnigi kord ka valeprohvetid, tegid imesid. Johannes ei pannud tunnustähti kirja üksnes selleks, et näidata suurt imetegijat. Tema ülestähendatud tunnustähed osutavad ainulaadsel moel Jeesusele kui Messiale ning näitavad, et Jeesus tuli tõepoolest Jumal Isa juurest.</p>
			<p class="P-ev-Loe">Loe Jh 5:17, 20, 36–38. Kuidas räägivad need salmid Jeesuse ja Jumal Isa vahelisest suhtest, eelkõige tunnustähtede kontekstis?</p>
			<p class="Tekst">Jeesus kasutas tunnustähti, näitamaks oma tihedat töösuhet Isaga. Need kaks olid üks. Teod näitasid, et „minus on Isa ja mina olen Isas“ (Jh 10:38; vaata ka Jh 14:10, 11).</p>
			<p class="Tekst">Jeesuse tulemise eesmärk oli teha selle tegusid, kes Ta saatis, et need teod saaksid maailmale ilmsiks. Järelikult tuli Ta tegema tööd, mille jaoks Isa Ta saatis, ning Tema teod tunnistasid selgelt, et Ta oli Isast.</p>
			<p class="Tekst">Ometi oleme juba näinud, et inimesed otsustavad ikkagi mitte uskuda, hoolimata mõjuvatest tunnustähtedest ja paljude inimeste tunnistustest.</p>
			<p class="Tekst">Usujuhid küsisid Jeesuselt: „Kui kaua sa veel pead meie hinge kahevahel? Kui sina oled Messias, siis ütle meile seda täie selgusega!“ Jeesus vastas neile: „Ma olen seda teile juba öelnud, aga teie ei usu. Teod, mida ma teen oma Isa nimel, needsamad tunnistavad minust“ (Jh 10:24, 25).</p>
			<p class="Tekst">Kui Jeesus oleks ladunud lagedale, mis Tal öelda oli – et Ta on Messias –, oleksid usujuhid talle kallale tormanud, sest nad otsisid, mida vähegi Tema vastu leida. Seda teades osutas Jeesus tegudele, mida Ta oli teinud. Kui Jeesus öelnuks, et ta on Kristus, võinuksid kuulajad seda vaevata eitada. Ent kuidas said nad eitada tunnustähti, tegusid ja imesid? Need tunnistasid mõjuvalt sellest, kes Jeesus oli ja kust Ta oli tulnud. </p>
			<p class="P-ev-Loe">Kuidas kaitsta ennast sellise kõva südame eest, nagu oli usujuhtidel? Mil moel võime oma elus võidelda Jumala töö vastu?</p>
			<p class="P-ev-Kuup-ev">Esmaspäev, 18. november</p>
			<p class="P-ev-Pealkiri">Pühakirja autoriteetne roll</p>
			<p class="Tekst">Lisaks erilistele tunnustähtedele ja tunnistustele, mille abil Johannes osutas Jeesusele kui Messiale, toetus ta ka Vana Testamendi autoriteedile ja sealsetele prohvetikuulutustele, mis kõnelesid Kristuse tööst. Vana Testament on nii Johannese evangeeliumis kui ka kogu Uues Testamendis väga tähtsal kohal. Põhjendus, kes Jeesus oli, kust Ta tuli, mida tegi ja mida tegema hakkas, põhineb Pühakirjal, antud juhul Vanal Testamendil.</p>
			<p class="Tekst"> </p>
			<p class="P-ev-Loe">Loe läbi järgmised kirjakohad: Jh 5:39, 40, 46, 47. Mida annavad need meile teada Jeesuse seisukohast Pühakirja autoriteedi suhtes?</p>
			<p class="Tekst">Kõikides evangeeliumides osutab Jeesus ikka ja jälle Pühakirja autoriteedile kui põhitunnistajale Temast. Näiteks võtab Jeesus sageli abiks Vanast Testamendist pärinevaid sündmusi, mille kaudu osutada endale ja sellele, mida Ta teeb. Järgnev on üks juhtum, mille puhul Ta kasutab 4Ms 21:5–9 kirjas olevat sündmust: „Ja nõnda nagu Mooses ülendas kõrbes vaskmao, nõnda peab ülendatama Inimese Poeg“ (Jh 3:14). Peale loole viitamise kasutab Jeesus seda lugu iseendale osutamiseks ning annab meile põhimõtteliselt usaldusväärse tõlgenduse, mida looga öelda taheti. </p>
			<p class="Tekst">Ka teised, mitte üksnes Jeesus, kasutasid Vana Testamenti, et osutada Jeesusele. Näiteks loeme Johannese evangeeliumi algusest Filippuse sõnu: „Me oleme leidnud tema, kellest on kirjutanud Mooses Seaduses ja Prohvetid“ (Jh 1:45).</p>
			<p class="P-ev-Loe">Loe läbi järgmised kirjakohad: Jh 13:18; Jh 17:12; Jh 19:24, 28, 36. Mida õpetavad need Pühakirja autoriteedist, nii nagu Jeesus ja Johannes seda mõistsid? Mida peaks see rääkima Pühakirja ülimast olulisusest meiegi usu jaoks?</p>
			<p class="Tekst">Millised jõud püüavad tänapäeval kas varjatult või avalikult õõnestada meie usku Piibli autoriteeti? Räägi oma vastusest hingamispäeval klassis.</p>
			<p class="P-ev-Kuup-ev">Teisipäev, 19. november</p>
			<p class="P-ev-Pealkiri">Vana Testamendi prohvetikuulutused Jeesusest, 1</p>
			<p class="Tekst">Usujuhtidega oma isiku üle väideldes tunnistas Jeesus selgelt Pühakirja autoriteeti. Esmapilgul võib näida, et Tal poleks olnud vaja seda teha, sest usujuhid uskusid Pühakirja. Sellegipoolest rõhutas Jeesus isegi nendega rääkides Pühakirja autoriteeti. Ta tegi nii selleks, et näidata, kes Ta on – ükskõik kui kõva oli inimeste süda ja ükskõik kui palju nad püüdsid sõdida veendumuse vastu. </p>
			<p class="Tekst">Samas paneb Johannes kirja mitu otsest tsitaati Vanast Testamendist ning viiteid Vanale Testamendile, mis juhivad tähelepanu Jeesusele kui Vanas Testamendis Messia kohta antud tõotuste täitjale. </p>
			<p class="P-ev-Loe">Kuidas on omavahel seotud järgnevad piiblitekstid Uuest ja Vanast Testamendist? See tähendab, kuidas kasutatakse Uues Testamendis neid tekste Jeesusest tunnistamiseks?</p>
			<p class="Tekst-joon">Jh 1:23; Js 40:3<span class="Italic"> </span></p>
			<p class="Tekst-joon">Jh 2:16, 17; Ps 69:10</p>
			<p class="Tekst-joon">Jh 7:38; Jr 2:13</p>
			<p class="Tekst-joon">Jh 19:36; 4Ms 9:12</p>
			<p class="Tekst">Mitte ainult Johannes, vaid Peetrus, Paulus, Matteus, Markus, Luukas ja kõik Uue Testamendi kirjutajad rõhutavad Püha Vaimu sisendusel ikka ja jälle, kuidas Naatsaretist pärit Jeesuse elu, surm, ülestõusmine ja Jumala troonile asumine täidavad Vana Testamendi prohvetikuulutused.</p>
			<p class="Tekst">Ent kuigi Jeesus näitas jüngritele pidevalt Pühakirjast, mida seal Tema tegevuse kohta ette kuulutati, siis millal said jüngrid lõpuks aru, et Pühakiri osutas Jeesuse surmale ja ülestõusmisele? Nad taipasid alles pärast seda, kui Ta suri, üles tõusis ja neile ilmus. „Siis, kui ta oli üles tõusnud surnuist, tuli ta jüngritele meelde, et ta seda oli öelnud, ja nad uskusid kirja ning sõna, mis Jeesus oli öelnud“ (Jh 2:22; vaata ka Jh 20:9). </p>
			<p class="P-ev-Kuup-ev">Kolmapäev, 20. november</p>
			<p class="P-ev-Pealkiri">Vana Testamendi prohvetikuulutused Jeesusest, 2 </p>
			<p class="Tekst">Jeesus ütles usujuhtidele: „Te uurite pühi kirju, sest te arvate nendest saavat igavese elu – ja just need on, mis tunnistavad minust“ (Jh 5:39). Milline uskumatu väide enda kohta!</p>
			<p class="Tekst">Hinnangud erinevad, ent osa õpetlasi väidab, et Jeesus Naatsaretist täitis mitusada Vana Testamendi prohvetikuulutust. Olgu see arv kuitahes suur, hämmastav on tõenäosus, et üks mees täidab neist kas või mõne, liiati siis veel kõik. Vahel on seda kirjeldatud järgneva võrdlusega: kujutle, et Texase osariigi suurust maa-ala katavad mündid rohkem kui poole meetri kõrguselt ning üks münt on värvitud roosaks ja segatud kõigi teiste hulka. Seejärel lastakse kinniseotud silmadega inimesel välja valida roosa münt. Kui suure tõenäosusega leiab ta kohe esimesel korral roosa mündi? </p>
			<p class="Tekst">Pole kahtlust, et Vanas Testamendis ette kuulutatud Kristuse sündimine, elu ja surm tõendavad vapustavalt, et Ta oli oodatud Messias. Johannes osutab ikka ja jälle Vana Testamendi katkenditele, et näidata taas, kes on Jeesus ning miks peaksime meie uskuma Temasse ja võtma vastu lunastuse, mida Ta pakub.</p>
			<p class="P-ev-Loe">Kuidas näitavad järgmised Johannese evangeeliumist võetud salmid, mismoodi Jeesus täitis Messiast rääkivad prohvetikuulutused?</p>
			<p class="Tekst-joon">Jh 12:13; Ps 118:26</p>
			<p class="Tekst-joon">Jh 12:14, 15; Sk 9:9</p>
			<p class="Tekst-joon">Jh 13:18; Ps 41:10</p>
			<p class="Tekst-joon">Jh 19:37; Sk 12:10; Sk 13:6</p>
			<p class="P-ev-Loe">Kui kindel oled selles, mida usud? Kui keegi küsiks sind proovile pannes, miks sa usud Jeesust Messiana, siis mida vastaksid ning mille abiga ja miks oma usku kaitseksid?</p>
			<p class="P-ev-Kuup-ev">Neljapäev, 21. veebruar</p>
			<p class="P-ev-Pealkiri">Alt </p>
			<p class="Tekst">Siiamaani oleme Johannese evangeeliumi uurides märganud, et Johannes näitab, kuidas Jeesus on tõepoolest tõotatud Messias, suur lootus, mida juudi rahvas on kaua igatsenud.</p>
			<p class="Tekst">Ja ikkagi on paljud usujuhid, rahva vaimulikud teenäitajad, hoopis Tema suurimad vaenlased.</p>
			<p class="Tekst">Miks?</p>
			<p class="P-ev-Loe">Loe Jh 8:12–30. Millised suhted valitsevad Jeesuse ja siinsete usujuhtide vahel? Milline osa tekstist aitab kõige paremini selgitada, miks paljud Talle selja pöörasid?</p>
			<p class="Tekst">Jeesus ütleb, et usujuhid ei tunne Teda ega Isa (Jh 8:19). Nad pidanuksid tundma mõlemat, ent need mehed on ennast petnud. Nad on niivõrd oma pärimuste ja mõttekäikude kütkeis, et isegi siis, kui Jeesus seisab otse nende ees, teeb kõike seda, mida Ta teeb, ja ütleb kõike seda, mida ütleb – ilmutades seeläbi väga võimsalt Isa –, pööravad nad ikkagi Talle selja. </p>
			<p class="Tekst">Teiseks ütleb Jeesus juhtidele: „Teie olete alt“ (Jh 8:23). Teisisõnu, kuitahes religioossed nad ka on, ei ole nad vaimulikud, jumalakartlikud mehed. Neil on „jumalakartuse nägu“ (2Tm 3:5), aga see on kõik. Väliselt on nad vagad, ent sisemiselt uskmatud.</p>
			<p class="Tekst">See pole midagi uut: „Kuna see rahvas ligineb mulle suuga ja austab mind huultega, aga ta süda on minust kaugel ja nende kartus minu ees on ainult päritud inimlik käsk“ (Js 29:13). Sama tõdemus kajab vastu mitu sajandit hiljem Jeesuse sõnadest, kui Ta ütleb: „Ilmaaaegu nad teenivad mind, õpetades õpetusena inimeste käskimisi“ (Mk 7:7). Nende inimlikud õpetused, nende inimlikud käsud on „sellest maailmast“ (Jh 8:23) ja Jeesuse sõnutsi: „… mina ei ole sellest maailmast“ (Jh 8:23). On halb, et need mehed on ennast petnud, kuid on veel traagilisem, et nad viivad eksiteele ka teisi – isegi kui Johannese sõnul tõi siin kirjeldatud mõttevahetus huvitaval kombel kaasa selle, et „… temasse hakkasid uskuma paljud“ (Jh 8:30).</p>
			<p class="Tekst">Seega, hoolimata halvast juhtkonnast suutsid paljud juudid vaadata neist üle ja näha isiklikult, kes oli Jeesus. </p>
			<p class="P-ev-Loe">Milliseid õppetunde leiad Jeesuse sõnavahetusest usujuhtidega? Kuidas saame olla „ülalt“ ja mitte „alt“ – ja kuidas tunda ära erinevust?</p>
			<p class="P-ev-Kuup-ev">Reede, 22. november </p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükki „Teie süda ärgu ehmugu“, orig lk 662–680.</p>
			<p class="Tekst">„Tõde oli kuldse aardena heebrea rahvale usaldatud. Juudi riigi, mis kandis taevast tunnusmärki, oli rajanud Kristus ise. Eeskujudes ja sümbolites olid varjul lunastuse suured tõed. Ja ometi ei tundnud juudid, kui Kristus tuli, ära Teda, kellele kõik sümbolid osutasid. Nende käes oli Jumala Sõna, kuid põlvkonnalt põlvkonnale edasi antud traditsioonid ja Pühakirja inimlik tõlgendus peitis nende eest tõe, mis on Jeesuses. Pühade kirjutiste vaimulik tähendus oli kadunud. Kõigi teadmiste varakamber oli nende jaoks avatud, aga nad ei teadnud seda.</p>
			<p class="Tekst">Jumal ei peida oma tõde inimeste eest. Nad varjavad seda ise oma tegevusega. Kristus andis juudi rahvale rohkesti tõendeid, et Ta on Messias, kuid Tema õpetused kutsusid üles elus otsustavaid muutusi tegema. Nad nägid, et kui nad võtavad Kristuse vastu, peavad nad loobuma oma kalliks peetud reeglitest ja traditsioonidest, isekatest jumalakartmatutest kommetest. Muutumatu, igavese tõe vastuvõtmine nõudis ohvrit. Seepärast ei tunnistanud nad ka kõige selgemat tõendit, mida Jumal sai Kristusesse uskumiseks anda. Nad väitsid, et usuvad Vana Testamendi kirju, kuid keeldusid vastu võtmast tunnistust, mida Kristuse elu ja iseloom sisaldas. Nad kartsid veenduda, et nad ei peaks pöörduma ega oleks sunnitud loobuma oma kivinenud arvamustest. Evangeeliumi varandus, Tee, Tõde ja Elu oli nende keskel, kuid nad põlgasid ära suurima anni, mida taevas sai anda.“ – Ellen G. White, „Kristuse tähendamissõnad“ orig lk 105.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Kuidas tugevdavad Jeesuse elus täitunud prohvetikuulutused usku?</p>
			<p class="Küsimused-Aruteluks"><span class="P-ev-Loe">2</span>. Millised kolm-neli suuremat tõket takistasid usujuhtidel Jeesusesse uskuda? Kuidas avalduvad samad põhimõtted tänapäevalgi?</p>
			<p class="Küsimused-Aruteluks"><span class="P-ev-Loe">3</span>. Tee isiklik inventuur selle kohta, millele on praegu rajatud sinu kindlustunne. Millised sammud tugevdaksid sinu meelest su usku?</p>
			<p class="Küsimused-Aruteluks"><span class="P-ev-Loe">4</span>. Mida vastaksid esmaspäevase osa lõpus olevale küsimusele Pühakirja autoriteedi kohta ning miks peaksime hülgama kõik, mis seab kahtluse alla Pühakirja kui ülima ja viimase sõna autoriteetsuse? </p>
			<p class="Lugu-Pealkiri">Jumala täiuslik ajastus Tbilisis</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">Z</span>urab Gruusiast pidas ennast kristlaseks, aga tema suhtlemine Jumalaga piirdus ainult peakirikus küünalde süütamisega. Tal oli kodus Piibel, kuid ta võttis raamatu kätte vaid selle pealt tolmu pühkimiseks.</p>
			<p class="Tekst">Siis hakkas südametunnistus teda vaevama ja ta mõtles: „Kui ma olen kristlane, miks ma siis Piiblit ei loe?“ Teda haaras soov Piiblit lugeda.</p>
			<p class="Tekst">Zurab võttis Piibli ning luges selle algusest lõpuni läbi. Ta sai esimest korda elus teada seitsmenda päeva hingamispäevast. Üllatunult otsis ta veebist rohkem teavet. Ta vaatas YouTube’st umbes 100 jutlust ning teda kütkestas jutlustaja, kes avas Piibli sisu selgelt. See jutlustaja määratles ennast seitsmenda päeva adventistina ja ütles, et tema kogudus koosneb miljonitest liikmetest, kes peavad seitsmenda päeva hingamispäeva.</p>
			<p class="Tekst">Zurab polnud adventistidest kuulnudki ja ta tõrkus mõtte juures selleks saada. Paljud grusiinid usuvad, et adventistid kuuluvad sekti. Mees otsis internetist mõnd teist kirikut, mis austaks seitsmendat päeva ja rakendaks ellu teisi piibellikke tõdesid, kuid tulutult.</p>
			<p class="Tekst">Niisiis ilmus Zurab hingamispäeva hommikul Gruusia pealinna Tbilisi adventkiriku juurde. Ta seisis väljas, soovides sisse astuda ja samas tõrkudes minemast. Siis läks uks lahti ja keegi kutsus ta sisse.</p>
			<p class="Tekst">Zurabile sai osaks soe vastuvõtt.</p>
			<p class="Tekst">„Olete esimest korda adventkirikus?“ küsis keegi.</p>
			<p class="Tekst">„Jah, esimest korda,“ vastas ta.</p>
			<p class="Tekst">„Suurepärane!“ ütles keegi teine. „Tulge ka meie evangeelsele koosolekule.“</p>
			<p class="Tekst">Tuli välja, et kogudus oli kavandanud evangeelsete koosolekute sarja, mis algas samal õhtul. Zurab osales hommikusel jumalateenistusel ja siis õhtusel evangeelsel koosolekul. Seejärel käis ta kohal kahe nädala jooksul igal õhtul. Siis ta ristiti.</p>
			<p class="Tekst">Nüüd, aasta hiljem, suhtleb 36aastane Zurab Jumalaga uutmoodi. Ta loeb iga päev Piiblit ning räägib sellest oma naisele ja kahele pojale, kes käivad koos temaga hingamispäeviti kirikus. Zurabi hämmastab, kuidas kõik klappis – tema soov Piiblit lugeda, tema avastus hingamispäeva kohta, veebijutlustaja leidmine ning tema jõudmine adventkirikusse selsamal päeval, mil algas esimene evangeelne koosolek.</p>
			<p class="Tekst">Zurab ei läinud kirikusse misjonialgatuse tõttu. Kuid koguduseliikmete misjonimeelsus pani teda tundma ennast teretulnuna nagu kodus.</p>
			<p class="Tekst">„Kõik sobis nii hästi kokku,“ ütles ta.</p>
			<p class="Tekst"><span class="Italic">Osa selle aasta kolmeteistkümnenda hingamispäeva annetusest läheb tervisekeskusele Gruusias. Palun palveta, et Jumal tooks inimesi sellesse keskusesse nii, nagu Ta tõi kirikusse Zurabi, kes Teda paremini tundma õpib. Vaata lühivideot Zurabist aadressil bit.ly/Zurab-Georgia.</span></p>
			<p class="N-dal-Kuup-ev">9. õppetükk: 23.–29. november</p>
			<p class="N-dal-Pealkiri">Elu allikas</p>
			<p class="N-dal-Hingamisp-ev" lang="en-GB">Hingamispäeva pärastlõuna</p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 1:4; Jh 10:10; Jh 1:12, 13; Jh 6:61–68; <br />4Ms 13:23–33; Mt 4:1–4. </p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Jeesus ütles talle: „Mina olen tee ja tõde ja elu. Ükski ei saa minna Isa juurde muidu kui minu kaudu““ (Jh 14:6).</p>
			<p class="Tekst">Johannese evangeeliumis on kirjas, et kui Jeesuselt küsiti, kes Ta on, vastas Ta Jumalat tähistava sõnaühendiga. „Mina olen“ oli ilmselge viide Issandale, kes oli ilmunud Moosesele põlevas põõsas. „Ja Jumal ütles Moosesele: „Ma olen see, kes ma Olen!““ (2Ms 3:14). Ning seesama Jumal, „Mina olen“, sai „lihaks ja elas meie keskel, ja me nägime tema kirkust nagu Isast Ainusündinu kirkust, täis armu ja tõde“ (Jh 1:14).</p>
			<p class="Tekst">Teema „Mina olen“ läbib kogu Johannese evangeeliumi. Selle nädala juhtsalmgi peegeldab seda teemat: „Mina olen tee ja tõde ja elu“ (Jh 14:6). „Mina olen“ on maailma valgus, eluleib, lambatara värav ehk uks, hea karjane ja tõeline viinapuu.</p>
			<p class="Tekst">Sel nädalal jätkame ilmutusega Jumalast, nii nagu see Johannese evangeeliumis avaldub. Vaatleme ka pahupoolt, sest vaatamata mõjuvatele tõenditele, et Jeesus oli Messias, pööras osa inimesi Talle selja. Uurime seda mõtet kahel põhjusel: selleks, et sama viga vältida, ent ka selleks, et juurelda, kuidas jõuda inimesteni, kellel on oht niisugust viga teha.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 30. novembriks.</span></p>
			<p class="P-ev-Kuup-ev">Pühapäev, 24. november</p>
			<p class="P-ev-Pealkiri">Temas oli elu</p>
			<p class="Tekst">Johannese 1:1 ütleb apostel selge sõnaga, et Jeesus on Jumal, jumalik Poeg. Järelikult osutab sõna <span class="Italic">elu </span>4. salmis – „tema kaudu oli elu, ja elu oli inimeste valgus“ – jumalikule elule, mitte kuskilt tuletatud igavesele iseolemisele. Kuna Jeesusel on elu eneses, saab Ta oma elu jätta ja jälle võtta (Jh 10:17). Ja kuna Tal on elu eneses, saab Ta elu anda, kellele Ta tahab (Jh 5:21; võrdle Jh 14:19).</p>
			<p class="Tekst">Sõna <span class="Italic">elu </span>(<span class="Italic">zoē</span>) kasutatakse Johannese evangeeliumis 36 korral, mis moodustab Uue Testamendi esinemisjuhtudest umbes 25 protsenti. Jh 1:4, 5 osutab see sõna meie planeedi elu allikale, kuid on seotud ka päästmisega. Mujal Johannese evangeeliumis tähendab elu (<span class="Italic">zoē</span>) mõiste kõige sagedamini <span class="Italic">igavest elu</span>, päästetõotust (vaata Jh 3:15, 16, 36; Jh 4:14, 36; Jh 6:27, 40, 47, 54, 68; Jh 10:27, 28). Seega on Üks, kes kutsus loomisel esile elu, seesama, kes toob maailmale pääste, igavese elu. </p>
			<p class="P-ev-Loe">Miks tuli Jeesus siia maale? Jh 1:29; Jh 3:16; Jh 6:40; Jh 10:10; Jh 12:27.</p>
			<p class="Tekst">„Ja nõnda nagu Mooses ülendas kõrbes vaskmao, nõnda peab ülendatama Inimese Poeg, et igaühel, kes usub, oleks temas igavene elu“ (Jh 3:14, 15). Nagu vaskmadu seati madudelt salvata saanud iisraellaste kohale, nii võttis Jeesus sisse meie koha; meie, keda on maha paisanud patt. Tema võttis kanda karistuse, mis kuulus meile, et meil oleks elu, mis kuulus Talle.</p>
			<p class="Tekst">Kristus soovib ka, et meil oleks elu ja oleks seda ülirohkesti (Jh 10:10). Järelikult „kõigile, kes tema vastu võtsid, andis ta meelevalla saada Jumala lasteks, neile, kes usuvad tema nimesse, kes ei ole sündinud verest, ei liha tahtest, ei mehe tahtest, vaid Jumalast“ (Jh 1:12, 13).</p>
			<p class="Tekst">Kristus tuli ilmutama meile Isa. Sest „keegi ei ole iialgi näinud Jumalat. Ainusündinud Poeg, kes on Isa rinna najal, tema on meile teate toonud“ (Jh 1:18). Jeesuse iseloomus näeme Isa iseloomu.</p>
			<p class="P-ev-Loe">Mida õpime Jeesuse elust Isa iseloomu kohta? Miks on see ilmutus nii hea sõnum?</p>
			<p class="P-ev-Kuup-ev">Esmaspäev, 25. november</p>
			<p class="P-ev-Pealkiri">Igavese elu sõnad</p>
			<p class="P-ev-Loe">Loe Jh 6:61–68. Mida tähendas Peetruse vastus Jeesuse küsimusele, kas jüngridki lahkuvad Tema juurest?</p>
			<p class="Tekst">Peetruse sõnad „igavese elu“ kohta puudutavad teemat, mis läbib kogu Johannese evangeeliumi. 5000 mehe söötmise loos, Jh 6:27, 40, 47, 54, 68, on päris mitu väljendit igavesest elust. Jeesus ütleb, et tema on eluleib (Jh 6:35), mis tähendab, et Tema elu, surm ja ülestõusmine on igavese pääste allikas. </p>
			<p class="Tekst">Sõnaühendit <span class="Italic">igavene elu </span>või selle vasteid esineb Johannese evangeeliumis vähemalt 17 korral. See termin ei tähista vaimset eksistentsi ega igavese olendiga üheks saamist ega mõnd muud eeterlikku ideed. Küll aga tähistab see eluandvat väge, mis annab meile pääste ja olemasolu mõtte juba praegu ning lõputa elu siis, kui meie Issand tagasi tuleb. Nagu Jeesus oli inimihus, nii toimub ülestõusmine, millest Jeesus räägib, ajas ja ruumis füüsilises ihus. See on ülestõusmine surmast, selle elu taastamine, mis meil oli kord Eedenis.</p>
			<p class="P-ev-Loe">Kuidas saame igavese elu? Jh 3:15, 16; Jh 5:24; Jh 6:40, 47; Jh 8:31; <br />Jh 12:46; Jh 20:31.</p>
			<p class="Tekst">Ainult usu läbi usume, et Jeesus Kristus tuli meie heaks siia elama ja surema. See usk tuleb meile annina, ent meil tuleb teha teadlik valik allutada ennast Jeesusele, kahetseda pattu ning loota Tema verele, et kogeda andestust ja saada patust puhtaks.</p>
			<p class="Tekst">Jeesus küsis Peetruselt, kas temagi kavatseb lahkuda. Peetruse vastuses – „Issand, kelle juurde me peaksime minema? Sinul on igavese elu sõnad“ (Jh 6:68) – avaldub päästmise olemus ja selle saavutamise viis. Pääste ei tule filosoofiast, ajaloost, teadusest ega muudest inimlikest erialadest. Selle saame Jeesuselt: Temas on igavene elu ja Ta pakub seda heldelt kõigile, kes Püha Vaimu kutsele vastates selle vastu võtavad.</p>
			<p class="P-ev-Loe">Kuidas mõjutab igavese elu tõotus meie vaadet oma siinsele ajalikule elule? Kuidas peaks see mõjutama meie vaadet elule?</p>
			<p class="P-ev-Kuup-ev">Teisipäev, 26. november</p>
			<p class="P-ev-Pealkiri">Uskumine ja uussünd</p>
			<p class="P-ev-Loe">Loe Jh 1:12, 13. Millistest sammudest kristlaseks saamise teel siin räägitakse?</p>
			<p class="Tekst">Johannes kirjutas oma evangeeliumi selleks, et me usuksime Jeesusesse ja et uskudes oleks meil igavene elu Tema nimes (Jh 20:31). Jh 1:12, 13 kirjeldab sama protsessi kahe sammuna. Esiteks võtame Jeesuse vastu, see tähendab, usume Temasse. Teiseks annab Tema meile meelevalla ehk volituse saada Jumala lasteks, mida 13. salm kirjeldab justkui Jumalast sündimist. Niisiis on kristlaseks saamisel tegev inimlik pool ja jumalik pool. Meil tuleb tegutseda usus, võtta Jumal vastu ja olla avatud valgusele, ent Tema on ainus, kes südame taas elule toob. </p>
			<p class="Tekst">Tegelikult on usk ise and ehk kingitus Jumalalt, mille saame Tema Sõna kuulmisest (Rm 10:17). „Selleks, et meis oleks püsiv usk Kristusesse, tuleb meil tunda Teda nii, nagu Teda [Jumala Sõnas] kujutatakse.“ – Ellen G. White, „Fundamentals of Christian Education“, lk 433. „Vaim tegutseb inimmõistuse juures ja valgustab seda, luues usu Jumalasse.“ – Ellen G. White’i märked koguteosest „Piibli kommentaarid, SPA poolt välja antud“, 7. kd, lk 940.</p>
			<p class="Tekst">Need, kes usuvad ehk võtavad Poja vastu Messiana, saavad igavese elu. Johannes rõhutab ühtlasi Jeesuse räägitud Sõna vastuvõtmist ehk sellesse uskumist (Jh 5:24, 38, 47). Püha Vaimu osa on inimest veenda (Jh 16:7, 8; võrdle Rm 8:16).</p>
			<p class="P-ev-Loe">Loe Rm 8:16. Millise põhimõtte leiad siit pääsemise kohta Jeesuses?</p>
			<p class="Tekst">Usk, piibellik usk, mille aluseks on Püha Vaimu töö meie südames, on meie usu vundament. „Usk on… suur õnnistus – silm, mis näeb, kõrv, mis kuuleb.“ – Ellen G. White, „In Heavenly Places“, lk 104. Humanistlik käsitlus usust ütleb, et meil tuleb leida põhialus, uskumise kriteeriumid, ja siis uskuda. Piibellik käsitlus aga nendib, et usk on põhialus, Jumala and (Ef 2:8; 1Kr 1:17–24; 1Kr 2:1–6). Me alustame oma kasvu usu põhialuselt ja siis kasvame sealt edasi arusaamises ning armus.</p>
			<p class="P-ev-Loe">Kui keegi sinult küsib, millel su usk põhineb, siis kuidas vastad?</p>
			<p class="P-ev-Kuup-ev">Kolmapäev, 27. november</p>
			<p class="P-ev-Pealkiri">Elu allika põlgamine</p>
			<p class="Tekst">Osa kogu Pühakirja kõige kurvemaid aruandeid leidub Johannese evangeeliumis. „Ja valgus paistab pimeduses, ja pimedus ei ole seda omaks võtnud… [Valgus] oli maailmas, ja maailm on tekkinud tema läbi, ja maailm ei tundnud teda ära. Ta tuli omade keskele, ent omad ei võtnud teda vastu“ (Jh 1:5, 10, 11). „Mina olen’ile“ keerasid selja paljud Tema enda rahva hulgast.</p>
			<p class="Tekst">Pole ime, et Paulus hoiatab hiljem: „Ärge siis heitke ära oma julgust“ <br />(Hb 10:35). Nagu oleme ikka ja jälle näinud, hüljati Kristus sellepärast, et inimesed ei võtnud Tema Sõna vastu.</p>
			<p class="Tekst">„Tänapäeva humanistlik mõtlemisviis alustab kahtlemisest. Inimesed seavad kahtluse alla kõik, et siis kindlaks määrata, mis on tõde. Selle, mis ristküsitluste tules ellu jääb, võtavad nad omaks kaljukindla teadmisena, millenagi, millele oma usk asetada. Osa inimesi rakendab sama meetodit Piibli kohta; nad teevad loodusteaduste, ajaloo, psühholoogia, filosoofia, arheoloogia või geoloogia perspektiivist küsitavaks kõik, et kindlaks määrata, mis on Piiblis tõde. Juba see meetod ise alustab Pühakirja tõepärasuses kahtlemisega ja toetub kahtlusele. Kristus küsis: „Kui Inimese Poeg tuleb, kas ta leiab usku maa pealt?“ (Lk 18:8).“ – E. Edward Zinke ja Roland Hegstad, „The Certainty of the Second Coming“, (Hagerstown, MD: Review and Herald Publishing Association, 2000), lk 96. </p>
			<p class="P-ev-Loe">Loe 4Ms 13:23–33. Mille poolest erinesid need kaks aruannet, mida tagasi tulnud maakuulajad Kaanani kohta esitasid?</p>
			<p class="Tekst">Heebrealaste patt Kaades-Barneas oli kahtlemine Jumala Sõnas. Jumal oli käskinud neil minna ja võtta maa oma valdusse. Kaananisse saadeti kaksteist maakuulajat salaja maad vaatlema. Tagasi tulles oli aruandeid kaks. Suurem jagu maakuulajaist esitas negatiivse aruande. Sellel maal on hiiglakasvu inimesed, kindlustatud linnad, relvad, mida me pole iial varem näinud, ning väljaõpetatud sõjavägi. Meie aga oleme olnud orjad Egiptusemaal, kes ei ole sõjapidamises kogenud. Kümme maakuulajat hääletas edasimineku vastu, sest nad lähtusid inimsilmale nähtavatest ülekaalukatest tõenditest. Kaks maakuulajat hääletas edasimineku poolt, sest nad lähtusid usust Jumala Sõna ülekaalukasse väesse.</p>
			<p class="P-ev-Loe">Kuidas hoiduda tegemast samasugust viga, nagu siin nägime? Ja teisalt, kuidas hoidume jultunud enesekindlusest, mille puhul saadame korda midagi rumalat, uskudes, et teeme Jumala tahtmist ega saa läbi kukkuda? </p>
			<p class="P-ev-Kuup-ev">Neljapäev, 28. november</p>
			<p class="P-ev-Pealkiri">Hukkamõist</p>
			<p class="Tekst">„Kes temasse usub, selle üle ei mõisteta kohut, ja kes ei usu, selle üle on kohus juba mõistetud, sest ta ei ole uskunud Jumala ainusündinud Poja nimesse… Igaüks, kes teeb halba, vihkab valgust ega tule valguse juurde, et ta tegusid ei paljastataks. Aga kes teeb tõtt, see tuleb valguse juurde“ (Jh 3:18–21; võrdle Jh 1:10ga).</p>
			<p class="P-ev-Loe">Miks langevad inimesed kohtu alla? Jh 3:18, 36; Jh 5:24, 38; Jh 8:24; Jh 12:47.</p>
			<p class="Tekst">Kui pöörame selja Jeesusele Kristusele, maailma valgusele, jätab see meid avatuks kahtlusele ja kuradi kiusatustele. See on pöördumine valgusest pimedusse.</p>
			<p class="Tekst">Eevale anti valgus aia keskel oleva puu kohta. Saatan kiusas teda valgust küsitavaks pidama. Eeva pani Jumala sõna proovile, arutledes, et armastav Jumal ei hävita enda loodud olevusi. Ta toetus ka oma meelte kaudu saadud andmetele. Madu oli puu vilja söönud ja nüüd oli tal kõnevõime. Ehk ongi maol õigus. Kui minagi viljast osa saan, muutun ma Jumala sarnaseks! Petetuna pöördus ta valgusest ära. Ja tema abikaasa valis sama tee. </p>
			<p class="P-ev-Loe">Loe Mt 4:1–4. Milliseid põhimõtteid rakendas Kristus kõrbekiusatustes, et võidelda Saatana pettustega?</p>
			<p class="Tekst">Kristuse käsutuses oli sama inimlik mõtteviis, millest lähtusid Aadam ja Eeva, veeuputuseelsed inimesed ja Iisrael Kaades-Barneas. Ta võinuks küsida, miks lubas armastav Jumal jääda oma Pojal 40 päevaks ja ööks kõrbesse ilma toidu ja kaitseta. Samuti võinuks ta otsustada, et tõendab oma pojaseisust kivide muutmisega leivaks! Selle asemel vastas Jeesus Jumala Sõnaga. Ta toimis taevasel tasandil, mitte maiste mõttemallide tasandil. Ta võinuks loogilise arutlusega väga kergesti õigustada oma valet otsust, nagu paljud, ka usuinimesed, tihtipeale teevad.</p>
			<p class="P-ev-Kuup-ev">Reede, 29. november</p>
			<p class="Tekst"><span class="Bold-teksti-sees">Toetav mõte:</span> Ellen G. White’i raamatust „Ajastute igatsus“ peatükid „Jumal meiega“, orig lk 19–26, ja „Vaidlused“, orig lk 601–609.</p>
			<p class="Tekst">„Alandudes võtma endale inimolemust, näitas Kristus, et Tema iseloom on vastupidine Saatana iseloomule. Kuid Ta astus alanduse teel veel madalamale. „… ta leiti välimuselt inimesena. Ta alandas iseennast, saades kuulekaks surmani, pealegi ristisurmani“ (Fl 2:8). Nii nagu ülempreester võttis seljast oma suurejoonelise ülempreesterliku rüü ning täitis oma ametikohustusi tavalise preestri linases kuues, nii võttis Kristus sulase kuju ja tõi oma ohvri, olles ise nii preester kui ohver. „… teda haavati meie üleastumiste pärast, löödi meie süütegude tõttu. Karistus oli tema peal, et meil oleks rahu“ (Js 53:5).</p>
			<p class="Tekst">Kristust koheldi nii, nagu meie oleme ära teeninud, selleks et meid võidaks kohelda nii, nagu Tema väärib. Teda mõisteti hukka meie pattude pärast, milles Temal ei olnud mingit osa, selleks et meid võiks mõista õigeks Tema õiguse läbi, milles meil ei ole mingit osa. Tema kannatas surma, mis kuulus meile, et meie saaksime elu, mis kuulus Temale. „Tema vermete läbi on meile tervis tulnud.““ – Ellen G. White, „Ajastute igatsus“, orig lk 25.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Jeesus andis võrratult palju, et maailma päästa. Mida pead sina parimaks viisiks, kuidas aidata kaasinimestel näha seda hämmastavat tõde ja tulla usus Tema juurde?</p>
			<p class="Küsimused-Aruteluks"><span class="P-ev-Loe">2</span>. Millistes põhilistes tunnusjoontes erineb otsuste langetamine inimlikul, maisel tasandil otsuste tegemisest jumaliku ilmutuse põhjal?</p>
			<p class="Küsimused-Aruteluks"><span class="P-ev-Loe">3</span>. Kuidas sobivad loogika ja mõistus Jumala Sõnast arusaamise juurde? Millised loogilised ja mõistuspärased põhjused on meil uskuma hakkamiseks? Kuidas näiteks täitunud prohvetikuulutused või loodud maailma muljetavaldav ilu ja keerukus suunavad meid loogiliselt ja mõistuspäraselt Jumala olemasolu ning lunastusplaani tõe juurde?</p>
			<p class="Küsimused-Aruteluks"><span class="P-ev-Loe">4</span>. Rääkige klassis oma vastusest teisipäevase osa lõpus olevale küsimusele. Millel su usk põhineb? Kui keegi sinult küsib, miks sa usud Jeesusesse ja evangeeliumis väidetusse, siis kuidas vastad? </p>
			<p class="Lugu-Pealkiri">„Palun jää“</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">K</span><span class="CharOverride-1">ell kaheksa õhtul koputas eakas abielupaar Alaskal asuva Seitsmenda Päeva Adventistide Savoonga koguduse pastoraadi ukse taga. Ei olnud veel hilja. Suvepäike säras taevas. See ei loojunud enne kella poolt kolme varahommikul. St Lawrence’i saare (asub Beringi meres, 36 miili Vene rannikust idas) elanike – Siberi rahva jupikite – magamaminekuajani jäi veel mitu tundi. </span></p>
			<p class="Tekst"><span class="CharOverride-1">Eugene ja Marie, kes olid mõlemad 80ndate eluaastate keskpaigas, ei jäänud ootama, et keegi tuleks ust avama. Selles 835 inimesega kolkakülas ei jää keegi ukse avamist ootama. Kõik koputavad ja astuvad sisse. Abielupaar tahtis rääkida külalisega, kes viibis pastoraadis. Mina külastasin seda saart, et koguda Adventmisjoni jaoks lugusid.</span></p>
			<p class="Tekst"><span class="CharOverride-1">Marie kõnetas mind otse. „Kas sa oled pastor?“ küsis ta minult.</span></p>
			<p class="Tekst"><span class="CharOverride-1">Tema silmisse tulvasid emotsioonid, kui noogutasin. „Palun jää,“ ütles ta tasakesi. „Meil on vaja, et keegi hoiaks kirikut lahti ja õpetaks meid.“</span></p>
			<p class="Tekst"><span class="CharOverride-1">Kirik oli mitmel korral suletud ja pastoraat ehitati 1972. aastal. Pastorid olid seal mõnda aega jutlustanud ja elanud, aga siis oli adventistide viibimine seal kaheks aastakümneks kahanenud peaaegu olematuks. 2010. aastal avati kirik taas, kui kaks pensionile jäänud meditsiinitöötajat Põhja-Carolinast – Bill ja Elouise Hawkes – tulid sinna piiblitöölisteks Alaska liidu korraldatud Arktika Misjoni evangeelse projekti käigus, mis oli mõeldud Alaska põliselanike heaks. Bill suri 2016. aastal, aga Elouise jäi kohale. Kuid veidi aega enne minu külaskäiku lahkus Elouise tervislikel põhjustel.</span></p>
			<p class="Tekst"><span class="CharOverride-1">Marie tundis Elouisest tohutult puudust ning kirjeldas, kuidas see naine kutsus külaelanikke oma koju sööma ja valmistas nende jaoks toidupakke. „Me vajame teda,“ ütles ta.</span></p>
			<p class="Tekst"><span class="CharOverride-1">Mina ei kohtunud Elouisega. Ta oli innukas ja abivalmis, kui vahetasime elektronkirju, kus rääkisin oma reisist. Mu lugupidamine kasvas, kuuldes, kuidas ta külaelanikke armastas.</span></p>
			<p class="Tekst"><span class="CharOverride-1">Kui meie vestlus kell 9 õhtul lõppes, vaatas Marie mulle jälle otsa.</span></p>
			<p class="Tekst"><span class="CharOverride-1">„Palun,“ ütles ta. „Jää. Me vajame kedagi, kes meile Jumalast õpetaks.“</span></p>
			<p class="Tekst"><span class="CharOverride-1">Tema anuvat pilku nähes tajusin kaastunnet, mida pidi tundma Jeesus oma maapealse tööperioodi jooksul. „Aga rahvahulka nähes hakkas tal neist hale, sest nad olid väsitatud ja vaevatud otsekui lambad, kellel ei ole karjast“ (Mt 9:36). Ma ei tahtnud lahkuda. Mu süda põles kallite inimeste pärast Savoongas ja veel rohkem kui 200 Alaska kogukonnas. Ainult üheteistkümnes neist elab adventiste.</span></p>
			<p class="Tekst"><span class="CharOverride-1">Kui Jeesuse süda põles, ütles Ta „oma jüngritele: „Lõikust on palju, töötegijaid aga vähe. Paluge siis lõikuse Issandat, et ta saadaks töötegijaid välja oma lõikusele!““ (Mt 9:37, 38).</span></p>
			<p class="Tekst"><span class="CharOverride-1">Palveta Savoonga pärast. Palveta Alaska pärast. Täname sind selle veerandaasta kolmeteistkümnenda hingamispäeva annetuse eest, mis aitab avada Bethelis, Alaskal, mõjukeskuse, kus koos põlisalaskalastga saadakse osa Jumala armastusest. </span></p>
			<p class="N-dal-Kuup-ev">10. õptk: 30. nov – 6. detsember</p>
			<p class="N-dal-Pealkiri">Tee, Tõde ja Elu</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 13:1–20; Jh 14:1–3; Tn 7:27; Jh 14:5–11; Jh 1:14; Kl 1:16, 17; Jh 5:38–40.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Keegi ei ole iialgi näinud Jumalat. Ainusündinud Poeg, kes on Isa rinna najal, tema on meile teate toonud“ (Jh 1:18).</p>
			<p class="Tekst">Johannese evangeelium jaguneb neljaks suuremaks alajaotuseks: sissejuhatav osa (Jh 1:1–18), tunnustähtede raamat (Jh 1:19 – 12:50), kirkuse raamat (Jh 13:1 – 20:31) ja lõppsõna (Jh 21:1–25). Senine uurimine on keskendunud peamiselt sissejuhatusele ja tunnustähtede raamatule ning toonud Jeesuse imetegude (tunnustähtede), kahekõnede ja õpetuste kaudu esile, kes Ta on. Nüüd suunduvad õppetükid eelkõige Johannese evangeeliumi kolmanda osa, kirkuse raamatu juurde.</p>
			<p class="Tekst">Huvitaval kombel moodustavad tuntud seitse ütlust „Mina olen“ silla tunnustähtede raamatu ja kirkuse raamatu vahel. Nendeks on „eluleib“ (Jh6:35, 41, 48, 51), „maailma valgus“ (Jh 8:12; Jh 9:5), „uks“ (Jh 10:7, 9), „hea karjane“ <br />(Jh 10:11, 14), „ülestõusmine ja elu“ (Jh 11:25), „tee, tõde ja elu“ (Jh 14:6) ning „tõeline viinapuu“ (Jh 15:1, 5).</p>
			<p class="Tekst">Selle nädala õppetüki eesmärk on esialgu vaadelda hüvastijätukõnet ja juhatada sisse oluline episood – Jeesus peseb oma jüngrite jalgu. Siis pöördub jutt 14. peatüki avaldusele „Mina olen“ („Mina olen tee, tõde ja elu“).</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 7. detsembriks.</span></p>
			<p class="P-ev-Kuup-ev">Pühapäev, 1. detsember</p>
			<p class="P-ev-Pealkiri">Olen teile andnud eeskuju</p>
			<p class="Tekst">Hüvastijätukõnes (Jh 13.–17. ptk) annab Jeesuse jüngritele tulevikuga seotud juhised. Kirjandusliku mustri poolest sarnaneb see Moosese hüvastijätukõnega Moosese viiendas raamatus või Jaakobi õnnistusega oma lastele (1Ms 47.–49. ptk) või Taaveti juhistega Saalomonile (1Aj 28.–29. ptk). Jeesus lohutab jüngreid enne oma lahkumist. Ta annab tõotuse Teda esindava asendaja kohta (Püha Vaimu kohta; Jh 14.–16. ptk). Ta räägib prohvetlikult eesootavast südamevalust (Jh 15.–16. ptk) ning manitseb jüngreid ustavaks jääma (Jh 15. ptk).</p>
			<p class="P-ev-Loe">Loe Jh 13:1–20. Mis siin toimus ja miks on see lugu väga tähtis? Mida püüdis Jeesus õpetada? </p>
			<p class="Tekst">Jeesuse-aegsed inimesed maailma tolles osas kandsid sandaale või käisid paljajalu. Jalad said tolmuseks ja määrdusid. Oli tavaks, et sulane või ori pesi söömaajale tulevate inimeste jalad puhtaks. Ent õhtul enne Jeesuse kinnivõtmist, mil Ta sõi viimast korda koos jüngritega, polnud selle tarbeks kohal ühtki sulast.</p>
			<p class="Tekst">Kõikide üllatuseks tõusis Jeesus ise õhtusöögilauast ja pesi kõigi jüngrite jalad puhtaks. Jh 13:4, 5 jutustab sammhaaval, mida Jeesus tegi. Sellest räägitakse üksikasjalikult, rõhutamaks, et Õpetaja tegi midagi nii uskumatult alandlikku.</p>
			<p class="Tekst">Peetruse reageering (Jh 13:8–11) paneb meid sügavamalt tajuma jüngrite nördimust ja mõistmatust Jeesuse teo suhtes. Kuidas saab Jeesus, Õpetaja, Messias, teha midagi nii madalat? Peetrus keeldub laskmast Jeesusel oma jalgu pesta, kuid seepeale ütleb Jeesus, et kui Peetrus vastu hakkab, ei ole tal osa Jeesusega. Siis palub Peetrus end veel rohkem pesta; nii väljendab ta soovi olla tervenisti koos Jeesusega.</p>
			<p class="Tekst">Jeesuse teo tähtsus on seotud sellega, kes Ta on. Ta teatab Jh 13:13, et Ta on Õpetaja ja Issand. Nii jüngrid Teda nimetavad ning Ta annab mõista, et nii see on. Need nimetused väljendavad autoriteeti ja võimu. Kuid Jeesus õpetab, et võimu ja autoriteeti tuleb tarvitada teiste kasuks, mitte eneseülendamiseks. Adventkogudus on omaks võtnud ka selle Jeesuse eeskuju; Issanda pühaõhtusöömaaega valmistab ette talitus, mida nimetatakse õigusega alandusteenistuseks.</p>
			<p class="P-ev-Loe">Mida õpetab alandusteenistus sulle Jeesuse järel käimisest ja kuidas alanduda kaasinimesi teenima?</p>
			<p class="P-ev-Kuup-ev">Esmaspäev, 2. detsember</p>
			<p class="P-ev-Pealkiri">Ma tulen jälle tagasi</p>
			<p class="P-ev-Loe">Loe Jh 14:1–3. Millises kontekstis Jeesus need sõnad ütleb? </p>
			<p class="P-ev-Jooned"> </p>
			<p class="Tekst">Jh 13. ptk lõpus ütleb Jeesus, et Ta läheb ära (Jh 13:33). See tekitab Peetruses küsimuse, kuhu Ta läheb (Jh 13:36). Jüngrid ei saa aru, et Jeesus räägib oma surmast, ülestõusmisest ja taevaminekust. Peetrus ütleb, et ta on valmis andma Jeesuse eest oma elu (Jh 13:37). Siinkohal kuulutab Jeesus ette, et Peetrus salgab Ta (Jh 13:38).</p>
			<p class="Tekst">Sellises kontekstis ütlebki Jeesus oma jüngritele, et nende süda ärgu olgu mures (Jh 14:1). Tegusõnaühend <span class="Italic">mures olema</span> on tõlgitud kreekakeelsest sõnast <span class="Italic">tarassō</span>, mis tähendab <span class="Italic">üles ärritama</span>,<span class="Italic"> ärevusse ajama</span>, <span class="Italic">ehmuma</span>, <span class="Italic">segadusse sattuma</span>. Pole üllatav, et Jeesuse sõnad viivad jüngrid segadusse.</p>
			<p class="Tekst">Ent nende hirmudele vastukaaluks räägib Jeesus oma Isa majast, kus on palju eluasemeid (mitte häärbereid, vaid eluasemeid nagu võõrastemajas). Ta läheb sinna jüngritele aset valmistama. Tema sõnad on suunatud kaugemale saabuvast tormist – ristilöömisest – ajale, mil Ta tuleb oma rahvast lunastama. Ta silmad näevad aega, mil kogu patutragöödia on lõpuks ometi läbi (vaata Tn 7:27).</p>
			<p class="Tekst">Jeesus ütleb: „Ja kui ma olen läinud…, tulen ma jälle tagasi ja võtan teid kaasa enese juurde, et teiegi oleksite seal, kus olen mina“ (Jh 14:3). See on ilmselge tõotus Tema teisest tulekust.</p>
			<p class="Tekst">Mis on selle tõotuse usaldusväärsuse aluseks? Paljud võivad öelda, et Piibli prohvetikuulutus, ja kindlasti on öeldu õige. Ent Jh 14:3 toob selle aluse välja teisiti. Kreeka keeles on selle salmi lauseosa „tulen ma jälle tagasi“ tegelikult olevikuvormis (tõlkija selgitus: keeltes, kus ajavormina on olemas tulevikuvorm, kasutatakse siinkohal seda; eesti keeles eraldi tulevikuvormi pole ja see koht tõlgitakse olevikuvormi nagu kreeka keeles). Kreeka keeles on see niinimetatud <span class="Italic">tulevikuline olevik. </span>See tähendab, et tuleviku sündmusest räägitakse nii kindlas kõneviisis, justkui see juba juhtukski.</p>
			<p class="Tekst">Alus, millele toetub meie lootus Issanda tagasitulekust, on midagi enamat kui Piibli prohvetikuulutuse täitumine. Meie lootus toetub veel kindlamalt usaldusele Mehe vastu, kes tõotuse andis. Tema ütles, et Ta tuleb kindlasti oma rahvale järele. See tõotus on meie jaoks usaldusväärne tõotuse andja pärast.</p>
			<p class="P-ev-Loe">Mida õpetab rist meile selle kohta, kui kindel on Kristuse teine tulek? Mida head teinuks Jeesuse surm Tema esimesel tulekul ilma Tema teise tulekuta? </p>
			<p class="P-ev-Kuup-ev">Teisipäev, 3. detsember</p>
			<p class="P-ev-Pealkiri">Mina olen tee, tõde ja elu</p>
			<p class="P-ev-Loe">Loe Jh 14:5, 6. Millise küsimuse esitab Toomas selle kohta, kuhu Jeesus läheb? Kuidas Jeesus vastab?</p>
			<p class="Tekst">Toomase küsimus tundub päris loogilisena. Kui sa ei tea, kuhu keegi läheb, siis kuidas sa tead, mis teed pidi talle järele minna? Jeesus pöörab küsimuse tagurpidi, öeldes, et Tema ise on tee. Tee kuhu? Tee Isa juurde. Sissejuhatuses (Jh 1:1–18) rõhutatakse väga lähedast sidet Sõna (<span class="Italic">logos</span>), Jeesuse Kristuse, ja Isa vahel. </p>
			<p class="Tekst">Jh 1:18 ütleb, et ainusündinud (parem tõlge oleks siin <span class="Italic">ainukordne</span>) Jumal on see Üks, kes on meile Isa tuntuks teinud, kes „on meile teate toonud“. Selles tekstis tõlgitakse sõnaühend „teate toonud“ ehk tuntuks teinud kreekakeelsest tegusõnast <span class="Italic">exēgeomai</span>, mille tähendus on <span class="Italic">selgitama</span>,<span class="Italic"> tõlgendama, näitama</span>. Siit tuleb ka sõna <span class="Italic">eksegees</span>. Eksegees tähendab, et välja tuuakse tähendus. Seega on Jeesus Kristus ühendus Isaga, see Üks, kes selgitab või tõlgendab langenud maailmale Isa. Järelikult on Ta tee Isa juurde. Ilma Temata on meie arusaamine piiratud.</p>
			<p class="P-ev-Loe">Loe Jh 14:7–11. Kuidas klaarib Jeesus ära Filippuse taipamatuse?</p>
			<p class="Tekst">Filippus palub näidata Isa, keda ükski patune inimene ei saa näha ja ellu jääda (võrdle 2Ms 33:17 – 34:9; Jh 1:18). Jeesus noomib mõistmatust ja juhib tähelepanu tõsiasjale, et kes on näinud Teda, see on näinud Isa (Jh 14:9). Järelikult on selge, et Jeesus on tee Jumala juurde. Ilma Temata muutub rada pimedaks ja ebakindlaks. Tema on valgus, mis näitab teed Jumala juurde. </p>
			<p class="Tekst">Jeesus seob ühte kolm mõistet: <span class="Italic">tee</span>, <span class="Italic">tõde</span> ja <span class="Italic">elu</span>. Sõna <span class="Italic">tee </span>kasutatakse veel vaid Jh 1:23 seoses Ristija Johannesega kui Jeesusele tee valmistajaga, ja siis siin, Jh 14:6. Ent <span class="Italic">tõde</span> ja <span class="Italic">elu </span>on selle evangeeliumi peateemad. Meie kolmapäevane ja neljapäevane osa rõhutavad mõistet <span class="Italic">tõde</span>, väga olulist teemat, eriti maailmas, kus tõe idee üleüldse on seatud kahtluse alla.</p>
			<p class="P-ev-Loe">Miks on väga julgustav mõista, et Jeesus on parim ilmutus, mis on meil siin Jumal Isa olemuse kohta?</p>
			<p class="P-ev-Kuup-ev">Kolmapäev, 4. detsember</p>
			<p class="P-ev-Pealkiri">Mina olen tõde</p>
			<p class="P-ev-Loe">Loe Jh 1:14, 17; Jh 8:32; Jh 14:6 ja Jh 15:26. Kuidas seob Johannes tõe mõiste otseselt Jeesusga?</p>
			<p class="Tekst">Johannese evangeeliumis kuulub tõde ikka ja jälle kokku Jeesusega, Tema Isaga ja Püha Vaimuga. Tõde on ühendatud Jeesusega, Sõnaga (<span class="Italic">logos</span>) ja valgusega ning vastandub pimedusele (Jh 1:1–14; Jh 3:19–21). Samas kuulub vale kokku kuradiga ja patuga (Jh 8:44–46). Seega on tõde Johannese evangeeliumis midagi enamat kui faktide ja arvude küsimus. Jah, faktid ja arvud kaasnevad tõega, kuid veel rohkem hõlmab tõde Jumalale ja Tema tahtele ustav olemise moraalset külge. </p>
			<p class="Tekst">„Paljud otsivad elavat Jumalat ning igatsevad jumalikku ligiolekut. Filosoofilised teooriad ega kirjanduslikud esseed, ükskõik kui suurepärased need ka poleks, ei suuda südant rahuldada. Inimeste väidetel ja väljamõeldistel ei ole mingit väärtust. Laskem Jumala Sõnal inimestele kõneleda, et need, kes on tuttavad ainult tavade ja inimeste teooriatega ning reeglitega, kuuleksid Selle häält, kelle Sõna saab hinge igavese elu jaoks uuendada.“ – Ellen G. White, „Kristuse tähendamissõnad“, orig lk 40.</p>
			<p class="Tekst">Mõtle hetkeks, mida tähendab Jeesuse jaoks see, et Ta on tõde. Jeesus on <span class="Italic">logos</span>, Sõna, kes oli koos Jumalaga algusest ja kes oli kogu loodu Looja <br />(Jh 1:1–4). Olles üks Isaga igavesest ajast igavesti, on Jeesusel Isa omadused, sealhulgas „Mina olen“. Tema olemine ei allu mitte millelegi ega kellelegi teisele. Mitte miski, mis on olemas, kaasa arvatud teadmine, ei saa olla temast eraldi. „Sest tema läbi on loodud kõik, mis on taevais ja maa peal, mis on nähtav ja nähtamatu, olgu troonid või ülemused, olgu valitsused või meelevallad – kõik on loodud tema läbi ja tema poole. Tema ise on enne kõike ja kõik püsib koos temas“ (Kl 1:16, 17).</p>
			<p class="Tekst">Jeesus ei ole pelgalt tõe kehastus. Tema <span class="Italic">on </span>Tõde. Tõde ei ole kontseptsioon või konstruktsioon. Tõde on Isik!</p>
			<p class="Tekst">Tõde, Jeesust Kristust, saab võrrelda päikesega, mis valgustab maailma <br />(Jh 8:12). C. S. Lewis ütles kristluse kohta midagi sarnast: „Usun kristlusesse samamoodi, nagu usun, et päike on tõusnud – mitte ainult sellepärast, et ma näen päikest, vaid sellepärast, et seetõttu näen ka kõike muud.“ – „Is Theology Poetry“ (n. p.: Samizdat University Press, 2014), lk 15, algselt avaldatud 1944. Jeesuse, Tõe abil suudan ma tõlgendada õigesti maailma enda ümber.</p>
			<p class="P-ev-Kuup-ev">Neljapäev, 5. detsember</p>
			<p class="P-ev-Pealkiri">Pühakiri ja tõde</p>
			<p class="Tekst">Pühakirjal on kogu kõnealuses evangeeliumis oluline osa – rääkida meile sellest Ühest, kes on tee, tõde ja elu. Kõikjal Piiblis, Vanas ja Uues Testamendis, on Pühakirja oluliseks osaks ilmutada tõde. Öeldu kehtib eriti siis, kui õpime tundma, kes on Jeesus ja mida Ta tuli tegema. </p>
			<p class="P-ev-Loe">Loe Jh 5:38–40. Mida ütleb Jeesus siin Pühakirja kohta?</p>
			<p class="P-ev-Jooned"> </p>
			<p class="Tekst">Jeesus ja Tema jüngrid osutasid Pühakirjale ikka ja jälle, et kinnitada Tema Messiaks olemist. Kristus ütles: „Kui te usuksite Moosest, siis te usuksite ka mind, sest tema on kirjutanud minust. Aga kui te isegi tema kirju ei usu, kuidas te siis saate uskuda minu sõnu?“ (Jh 5:46, 47). </p>
			<p class="P-ev-Loe">Loe Lk 24:27. Miks on oluline, et Jeesus suunas kõigepealt tähelepanu Pühakirjale selleks, et avada oma teenimistöö tähendus?</p>
			<p class="Tekst">Teisal tsiteeris Kristus Moosese teist raamatut ja ütles: „… kas te ei ole lugenud, mida Jumal teile on rääkinud…“ (Mt 22:31). Sakarias viitas Jumala tõotustele, et „nagu ta [Jumal] on rääkinud ajastute algusest oma pühade prohvetite suu läbi“ (Lk 1:70). Oma nelipühapäeva jutluses ütles Peetrus: „Täide pidi minema kirjasõna, mida Püha Vaim on Taaveti suu läbi ette kuulutanud“ (Ap 1:16).</p>
			<p class="Tekst">Piibel ei ole teadusõpik. See ei selgita, kuidas lõhestada aatomit või teha ajukirurgiat. Ent see teeb midagi veel tähelepanuväärsemat. See annab konteksti, mille raames selgub meie universumi otstarve. Piibel on võti, mis avab ukse, valgus, mis teeb nägemise võimalikuks. Ilma selleta oleksime pimeduses Jumala olemasolu osas, Tema tegevuse suhtes universumis ning meie enda päritolu, elumõtte ja tuleviku osas. </p>
			<p class="P-ev-Loe">Milliseid Piiblis õpetatud tõdesid ei saa teadus, isegi teoreetiliselt, meile kunagi õpetada?</p>
			<p class="P-ev-Kuup-ev">Reede, 6. detsember</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükki „Elu valgus“, orig lk 463–475; E. Edward Zinke kirjatööd „The Authority of the Bible and the Certainty of the Second Coming“ teosest „The Certainty of the Second Coming“, lk 23–36.</p>
			<p class="Tekst">Kui Jeesus ütles: „Mina olen maailma valgus“, oli Ta „templiõue selles osas, kus peeti lehtmajade püha jumalateenistusi. Keset õue kõrgusid kaks sammast, mille otsas olid hiiglaslikud lambid. Pärast õhtust ohvrit süüdati lambid ja nende valgus paistis üle kogu Jeruusalemma. See valgus pidi meenutama tulesammast, mis juhtis Iisraeli kõrbes, ning osutama ka Messia tulekule. Õhtuti, kui lambid põlesid, muutus templiõu rõõmupaigaks…</p>
			<p class="Tekst">Pidulikult valgustatud Jeruusalemm kõneles rahvale Messiast, kes laseb oma valguse paista üle Iisraeli. Kuid Jeesuse jaoks tähendas see vaatepilt sootuks enamat. Templi heledad tuled valgustasid ümbrust; Kristus, vaimuliku valguse allikas, valgustab maailma pimedust. Sümbol oli mõistagi puudulik. Valgus, mille Looja oli taevasse loonud, kujutas veel tabavamalt Tema töö au.</p>
			<p class="Tekst">Oli hommik. Päike oli just tõusnud Õlimäe kohale ning selle kiired kuldasid marmorpaleesid ja panid kiiskama templi seinte kulla. Jeesus ütles seda nähes: „Mina olen maailma valgus.““ – Ellen G. White, „Ajastute igatsus, orig lk 463, 464.</p>
			<p class="P-ev-Pealkiri">Aruteluküsimused:</p>
			<p class="Küsimused-Aruteluks"><span class="P-ev-Loe">1</span>. Rääkige klassis oma vastusest neljapäevase osa lõpus olevale küsimusele. Milliseid ülitähtsaid Piiblis õpetatavaid tõdesid ei saa me iial, isegi põhimõtteliselt, õppida teadusest? Näiteks Kristuse ristisurm? Või ülestõusmine? Või Tema teine tulek? Milliseid teisi tähtsaid piibellikke tõdesid on vaja meile ilmutada, kuna muidu me neid ju ei teaks?</p>
			<p class="Küsimused-Aruteluks"><span class="P-ev-Loe">2</span>. Mõtle Lutsiferi langemise peale – ta oli täiuslik olevus, kellel oli nii palju intellektuaalseid teadmisi Jumalast ja sellest, milline Jumal on. Ning ometi – kõige selle juures – hakkas ta Jumalale vastu. Mida räägib see meile vaba tahte olemasolust – samast tahtevabadusest, mis on meil – ning sellest, miks on meil iga hetk vaja valida Jumala tahtele alistumine?</p>
			<p class="Lugu-Pealkiri">Kingitus elegantsele naisele</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst">Üks elegantne naine juhtis oma auto Seitsmenda Päeva Adventistide Ülem-Magdalena Liidu kiriku parkimismajja Bogotas, Kolumbias. „Kas olete kristlane?“ küsis ta parklahoidjalt.</p>
			<p class="Tekst">„Jah,“ vastas 52aastane Ruben Campos.</p>
			<p class="Tekst">„Mis usku te olete?“ küsis naine.</p>
			<p class="Tekst">„Oleme seitsmenda päeva adventistid,“ vastas mees. „Kas saame teid aidata?“</p>
			<p class="Tekst">„Keegi rääkis mulle, et adventistidele ei meeldi teisi inimesi aidata,“ ütles naine.</p>
			<p class="Tekst">Ruben üllatus. „Lubage teid aidata,“ ütles ta. „Oleme teenistusvalmid.“</p>
			<p class="Tekst">Naine küsis, kas ta võiks parkida oma auto kiriku parkimismajja. Tema korter asus lähikonnas, aga seal ei olnud parklat ja tema meelest polnud ohutu jätta autot ööseks tänavale.</p>
			<p class="Tekst">„Jah, võite siin parkida,“ ütles Ruben. </p>
			<p class="Tekst">„Kui palju see maksab?“ küsis naine.</p>
			<p class="Tekst">„See ei maksa teile midagi,“ vastas Ruben. „See on meie kingitus teile.“</p>
			<p class="Tekst">„Aitäh!“ hüüatas naine. „Kas võin teid kallistada?“</p>
			<p class="Tekst">Sel õhtul jättis naine oma auto parkimismajja. Ta tuli taas järgmisel õhtul. Kolmandal õhtul küsis ta Rubenilt Piiblit.</p>
			<p class="Tekst">Siis hakkasid nad kahekesi Piiblit tundma õppima. Ruben tõi naise jaoks tooli ja nad istusid õppimise ajal tema putkas. Kuu aja pärast ütles naine, et tahaks Rubeni tuttavaks teha oma abikaasaga. Naine helistas mehe mobiiltelefonile. „Temaga koos ma Piiblit uuringi, ja ma tahan saada ristitud,“ ütles naine oma mehele.</p>
			<p class="Tekst">Selle naise abikaasa oli Kolumbia sõjaväes vanemohvitser ning töötas ajutiselt välismaal. Mees ütles Rubenile, et temagi tahaks võtta piiblitunde. „Alustame siis, kui ma Kolumbiasse tagasi tulen,“ ütles ta.</p>
			<p class="Tekst">Küllap oli Ruben kõige õnnelikum parklahoidja terves Kolumbias, kui see naine ristiti Bogotas seitsmenda päeva adventistide kogudusse. Nüüd ootab ta abikaasa tagasi jõudmist, et temaga Piiblit uurida.</p>
			<p class="Tekst">Jeesus oli misjonimeelne; Ta teenis kaasinimesi. Ta ütles: „Inimese Poeg ei ole tulnud, et lasta ennast teenida, vaid et ise teenida“ (Mt 20:28). Ruben püüab järgida Tema eeskuju.</p>
			<p class="Tekst">„Võime mõjutada paljude elu, kui oleme lihtsalt teenimisvalmid,“ ütles Ruben, kes on kaheksa aastat töötanud parklahoidjana. „Keegi võib peagi su juurde astuda. Ole teenimisvalmis olenemata sellest, kes või kust see inimene on.“</p>
			<p class="Lugu-Autor">Täname sind kolmeteistkümnenda hingamispäeva annetuse eest, mis aitas viimasel veerandaastal rahastada Kolumbias kahte misjoniprojekti.</p>
			<p class="N-dal-Kuup-ev">11. õppetükk: 7.–13. detsember</p>
			<p class="N-dal-Pealkiri">Isa, Poeg ja Vaim</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 14:10, 24; 1Ms 3:7–9; Jh 16:27, 28; Jh 16:7–11; <br />Jh 17:1–26.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Aga Lohutaja, Püha Vaim, kelle Isa saadab minu nimel, tema õpetab teile kõik ja tuletab teile meelde kõik, mida mina teile olen öelnud“ (Jh 14:26).</p>
			<p class="Tekst">Johannese evangeelium on teemade mosaiik. Johannes pöördub tunnustähtede (imede) poole, näitamaks, et Jeesus on prohvetite tõotatud Messias. Johannes toob esile hulgaliselt tunnistajaid, kes kuulutavad Jeesuse Kristuseks. Samuti kasutab Ta väljaütlemisi „Mina olen“, et suunata tähelepanu Jeesuse jumalikkusele.</p>
			<p class="Tekst">Johannese evangeeliumi 1. peatükis nimetatakse Jumala kõiki kolme liiget (Jh 1:1–4, 14, 18, 32–34). Mitu sajandit on inimesed püüdnud täielikult aru saada kolmes isikus oleva Jumala olemusest, ent kuna me seda ei suuda, pööravad paljud sellele ideele selja. Ometi on väga rumal pöörata millelegi selg lihtsalt sellepärast, et me ei suuda sellest täielikult aru saada, või sellepärast, et see ei mahu inimliku mõtlemisvõime kitsastesse piiridesse.</p>
			<p class="Tekst">Johannes ütleb, et kes tahab Jumalast aru saada, see peab vaatama Jeesusele ja sellele, mis on Sõnas ilmutatud. Selline lähenemisviis avab meile täiesti uue suhete maailma: suhe Jumala kolme liikme vahel, Jumala kolme liikme ja inimeste vahel ning inimestel vastastikku omavahel. Selle nädala õppetükis vaatleme, kuidas kirjeldatakse Johannese evangeeliumis Isa, Poega ja Püha Vaimu, ent seda hüvastijätukõne kontekstis (13.–17. peatükk).</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 14. detsembriks. </span></p>
			<p class="P-ev-Kuup-ev">Pühapäev, 8. detsember</p>
			<p class="P-ev-Pealkiri">Taevane Isa</p>
			<p class="Tekst">Johannese evangeelium on kirjutatud Piibli tervikpildist lähtudes, seega alustatakse meie päritolust. „Alguses lõi Jumal taeva ja maa“ (1Ms 1:1). Ehk: <span class="Italic">Alguses lõid Isa, Poeg ja Püha Vaim taeva ja maa. </span>Nemad on kogu olemasoleva Algallikas. Nemad lõid universumi, kaasa arvatud seal elavad olevused. Meie planeedil loodi elu erilisel viisil ja erilisim oli inimkonna loomine. Inimkonda luues oli Jumala eesmärk, et elaksime armastavas kooskõlas Temaga ja üksteisega.</p>
			<p class="Tekst">Kahjuks tõi Lutsifer siia maailma patu. Lisaks kõigele muule on patt meie suhte katkemine Jumalaga. Patt esitab valesti seda, kes on Jumal. Niisiis võttis Jeesus endale meie inimolemuse, et taastada Jumala tundmine ja tuua inimkonnale pääste.</p>
			<p class="Tekst">Siin allutas Jeesus oma elu Isale, elades Tema juhtimise kohaselt. Ta ütles: „Mina ja Isa oleme üks“ (Jh 10:30). „Minus on Isa ja mina olen Isas“ (Jh 10:38). „Kui ma ei tee oma Isa tegusid, siis ärge uskuge mind“ (Jh 10:37).</p>
			<p class="P-ev-Loe">Kuidas kirjeldavad järgmised piiblisalmid mõningaid Isa ülesandeid?</p>
			<p class="Tekst-joon">Jh 3:16, 17; Jh 6:57 </p>
			<p class="Tekst-joon">Jh 5:22, 30</p>
			<p class="Tekst-joon">Jh 6:32; Jh 14:10, 24</p>
			<p class="Tekst-joon">Jh 6:45</p>
			<p class="Tekst-joon">Jh 15:16; Jh 16:23</p>
			<p class="P-ev-Loe">Need salmid toovad esile Isa tiheda sideme Jeesuse Kristusega, Pojaga. Isal on meie maailmaga väga lähedane suhe ja Ta panustab põhjalikult meie päästmisse. Mida õpetab see tõde meile Jumala armastusest meie vastu?</p>
			<p class="P-ev-Kuup-ev">Esmaspäev, 9. detsember</p>
			<p class="P-ev-Pealkiri">Jeesus ja Isa</p>
			<p class="Tekst">Jumal kolmes isikus lõi meid Temaga isiklikult suhtlema (1Ms 1:26, 27). Ometi lõhkus patt seda suhet põhjalikult. Näeme suhte purunemise vahetut mõju Eedeni aia loos.</p>
			<p class="P-ev-Loe">Loe 1Ms 3:7–9. Kuidas avaldub siin patu põhjustatud lõhe ja mida tähendab, et Jumal otsis üles inimesed, mitte vastupidi?</p>
			<p class="Tekst">Kolmes isikus olev Jumal kavatses pakkuda kogu inimkonnale paranemist lõhest, mille oli põhjustanud patt – isegi kui kogu inimkond ei võta Tema pakkumist vastu.</p>
			<p class="Tekst">Selleks, et suhet taastada, sai kolmeisikulise Jumala üks Liige inimeseks. Niisiis sai Sõna lihaks ja elas meie keskel ning ilmutas Jumala kirkust (Jh 1:14–18). Selle tulemusena on inimkond saanud Tema täiuse ja armu. Seda tuligi Jeesus jagama: kuulutama Jumala kirkust, et taastada patust lõhutud suhe – vähemasti kõigi nende jaoks, kes tahavad usus vastu võtta seda, mida neile on Kristuses Jeesuses pakutud.</p>
			<p class="P-ev-Loe">Millist imelist lootust näeme neis piiblisalmides? Jh 1:1, 2; Jh 5:16–18; Jh 6:69; Jh 10:10, 30; Jh 20:28.</p>
			<p class="Tekst">„Kristuses on elu iseeneses, mitte kelleltki saadud elu.“ – Ellen G. White, „Ajastute igatsus“, orig lk 530. Ometi, kui Kristus elas inimesena inimeste keskel maa peal, võis Tema kui lihaks saanud Poeg, kes „loobus iseenese olust“ (Fl 2:7) ehk oma eesõiguste kasutamisest, viidata oma elule kui Jumala kingitusele. „Kristuse jumalikkus on usklike igavese elu tagatis.“ – „Ajastute igatsus“, orig lk 530.</p>
			<p class="Tekst">Inimkond ei tundnud Jumalat ära (Jh 17:25). Niisiis saatis Jumal oma ainsa Poja (Jh 9:4; Jh 16:5), et inimesed saaksid tunda Teda, Isa. </p>
			<p class="P-ev-Loe">Üks ateist kirjutas kosmose kohta: „Kogu selles meile tundmata avaruses ei anna miski mõista, nagu tuleks kuskilt mujalt abi, et päästa meid meie endi käest.“ Mismoodi näitavad Piibli õpetused, kui suurel määral see mees eksis?</p>
			<p class="P-ev-Kuup-ev">Teisipäev, 10. detsember</p>
			<p class="P-ev-Pealkiri">Tunda Poega tähendab tunda Isa</p>
			<p class="Tekst">Kogu Johannese evangeeliumi ulatuses räägib apostel sellest, kuidas Jeesuse, Poja teod osutavad Isale. Jeesus selgitab, kes on Isa, ning näitab, kuidas Ta suhtub meie maailma. See kõik on kooskõlas Jh 1:18ga, kus öeldakse, et ta „toob teate“ Isa kohta ehk seletab meile Isa ära (kreeka keeles <span class="Italic">exēgeomai</span>: selgitama, tõlgendama, esile tooma). Jeesus teeb seda ikka ja jälle. Johannese evangeeliumis esineb sõna Isa (<span class="Italic">patēr</span>) 136 korral, neist 18 korral 1.–3. peatükis, mis teeb rohkem kui kolmandiku kõigist kasutuskordadest Uues Testamendis. Hüvastijätukõne on selle evangeeliumi üks põhikoht, kus Jeesus toob esile Isa. </p>
			<p class="Tekst">Jeesus oli Isa esindaja maa peal ja Ta tuli Isa tahet inimihus ellu rakendama. Tegelikult ütles Jeesus lausa, et Ta püüdis teha kõiges Isa tahtmist, mitte oma tahtmist (Jh 5:30). Esmapilgul võib see tunduda jahmatava väitena, ent see näitab, kui täielikult allus Jeesus inimesena Isale.</p>
			<p class="Tekst">Jeesus ütles sedagi, et Ta on Isast saadetud lõpetama Tema tööd – inimkonna päästmist – ning et Isa ise tunnistab Tema tööst (Jh 5:36–38).</p>
			<p class="Tekst">Jeesus kuulutas, et Isa läkitas Ta ülesandega olla ainus, kelles inimkond saab tulla Isa juurde (Jh 6:40, 44). Isa tahab, et inimesed leiaksid igavese elu Jeesuses, kes tõotab nad ülestõusmisel üles äratada. </p>
			<p class="P-ev-Loe">Mida õpetavad järgmised piiblisalmid meile Jeesuse ja Isa suhtest?<br />Jh 7:16; Jh 8:38; Jh 14:10, 23; Jh 15:1, 9, 10; Jh 16:27, 28; Jh 17:3. </p>
			<p class="Tekst">Jeesuse väited Tema sute kohta Isaga on muljetavaldavad. Ta kinnitab, et kõik Tema õpetused on Isa õpetused; et kõike, mida Ta räägib, on Ta isiklikult kuulnud Isa käest; et uskuda Teda on sama, mis uskuda Isa; et nii Tema sõnad kui ka Tema teod on kõik Isa omad; ning et Tema ja Isa armastavad inimkonda ühtviisi ja töötavad ühiselt inimkonna päästmiseks. Ülivõimas tunnistus Jeesuse lähedusest oma taevase Isaga!</p>
			<p class="P-ev-Loe">Kuidas muutuks su elu, kui sinu mõtted ja teod väljendaksid täielikult Jumala tahet? See tähendab, kuidas saame paremini ellu rakendada Jumala tahet, mida oleme Jeesuses tundma õppinud?</p>
			<p class="P-ev-Kuup-ev">Kolmapäev, 11. detsember</p>
			<p class="P-ev-Pealkiri">Püha Vaim </p>
			<p class="Tekst">Johannese evangeeliumis ei ole Püha Vaim samamoodi esiplaanil nagu Isa ja Poeg. Ometi on Tal väga oluline osa Jeesuse ülesande õnnestumisel.</p>
			<p class="P-ev-Loe">Loe Jh 1:10–13. Mida õpetab see piiblisalm Püha Vaimu olulisuse kohta usku tulekul? </p>
			<p class="Tekst">Juba Johannese evangeeliumi esimeses peatükis näeme, kui tähtis osa on Pühal Vaimul. Johannes ütleb meile, et kõik, kes Sõna vastu võtsid – see tähendab, kõik, kes Temasse uskusid –, said Jumala lasteks, „kes ei ole sündinud verest, ei liha tahtest, ei mehe tahtest, vaid Jumalast (Jh 1:13). See on üksnes Püha Vaimu tegevuse tulemus.</p>
			<p class="P-ev-Loe">Mida kirjutatakse järgmistes tekstilõikudes Püha Vaimu tegevusest? Jh 3:5–8; Jh 6:63; Jh 14:26; Jh 15:26; Jh 16:7–11.</p>
			<p class="Tekst">„Kirjeldades jüngritele Püha Vaimu tööd, püüdis Jeesus sütitada neis sama rõõmu ja lootust, mis põles Tema südames. Ta tundis rõõmu rikkaliku abi üle, millega Ta oli varustanud oma kogudust. Püha Vaim on ülim andidest, mida Ta võis Isalt oma rahvale edasiandmiseks paluda. Püha Vaim pidi avalduma neis uuendusttoova väena. Ilma selle osata poleks Kristuse ohvrist midagi kasu. Kurjuse võim oli sajandite kestel üha tugevnenud, ning inimeste alistumine Saatana ülemvõimu alla oli hämmastav. Patule võis vastu panna ja seda võita ainult Jumaluse kolmanda isiku võimsa väe abil, mitte piiratud kujul, vaid kogu jumalikus täiuses.“ – Ellen G. White, „Ajastute igatsus“, orig lk 671.</p>
			<p class="Tekst">Milline õnnistus on vastu võtta Püha Vaim, kes paneb pitseri tõsiasjale, et Jumal on tõeline (Jh 3:33)! Vaim toob veendumusele patu, õiguse ja kohtu asjus. Teadmine sellest, mis on meie jaoks õige, mis on tõsi ja mis on hea, peitub seega meie mõistuse ja elukogemuste allutamises Jumala Sõnale – Püha Vaimu äratundmisele toovas ja veenvas väes. </p>
			<p class="Tekst"> </p>
			<p class="P-ev-Kuup-ev">Neljapäev, 12. detsember</p>
			<p class="P-ev-Pealkiri">Jeesuse palve</p>
			<p class="Tekst">Jh 17. peatükki nimetatakse vahel Jeesuse ülempreesterlikuks palveks. Palve lõpetab hüvastijätukõne. Jeesus tuli planeedile Maa, et taastada lõpuks inimkonna algne isiklik suhe Jumalaga. Ta sooritas ustavalt tunnustähti, mida Jumal Talle teha andis. Ta vahendas Jumalat inimestele sõnade ja tegudega.</p>
			<p class="Tekst">Nüüd pidi Jeesus peagi maa pealt lahkuma. Ta igatses veel kord öelda, et Ta armastas jüngreid. Ta soovis, et nad mõistaksid, kui lähedane oli nende side Temaga, Isaga ja Püha Vaimuga. Ja Ta tahtis tuua nad samasugusesse isiklikku suhtesse Jumal Isaga ja Vaimuga, nagu Temal oli.</p>
			<p class="P-ev-Loe">Loe Jh 17:1–26. Millised sõnad või lauseosad selles peatükis väljendavad Jeesuse soovi, et Tema, Isa ja Ta jüngrite vahel valitseks lähedane armastus?</p>
			<p class="Tekst">Paljud loevad Jh 17. peatükist välja, et tähtis on ainult ühtsus ja armastus. Kahtlemata on Jumala eesmärgiks taastada meie isiklik suhe Temaga ja kõikide inimestega. Ent hoolikam lugemine annab aimu veel olulisemast seosest armastuse ja tõe vahel.</p>
			<p class="Tekst">„Aga igavene elu on see, et nad tunneksid sind, ainsat tõelist Jumalat“ <br />(Jh 17:3), mitte Jumalat, kelleks meie Teda enda meelest peame. „Ma olen teatavaks teinud sinu nime inimestele, keda sina mulle oled andnud... ja nemad on need [sõnad] vastu võtnud... ning uskunud, et sina oled minu läkitanud“ (Jh 17:6, 8). „Pühitse neid tões: sinu sõna on tõde“ (Jh 17:17). </p>
			<p class="Tekst">Kristus tuli ilmutama Isa. See ilmutus oli vajalik paljude väärarusaamade pärast Jumala kohta. Johannese evangeelium näitab, kui tõsiselt Jeesus seda ülesannet võttis. Ta esindas õigesti Jumala sõna ja tegusid. Kui tõde poleks tähtis, siis milleks nii kaugele minna?</p>
			<p class="Tekst">Jeesuse maine elu oli raskete killast ning viimaks lükkasid usujuhid Ta tagasi. Rahvas ja mõnikord ka Tema jüngrid olid Ta vastu ükskõiksed. Üks Tema jünger reetis Ta ning teine salgas kolm korda, et Teda tunneb. Ta kannatas välja pikaleveninud kohtuprotsessi ning suri ristil nende inimeste käe läbi, keda Ta päästma tuli.</p>
			<p class="P-ev-Loe">Kuidas saad oma elus paremini peegeldada Jumala armastust; sellist, mis valitseb Jeesuse ja Isa vahel?</p>
			<p class="P-ev-Kuup-ev">Reede, 13. detsember</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükki „Teie süda ärgu ehmugu“, orig lk 662–680, ning koguteosest „Piibli kommentaarid, SPA poolt välja antud“ katkendit „Lisamärkus [Johannese evangeeliumi] 1. peatüki juurde“.</p>
			<p class="Tekst">Andes hinnangut sellele, kes on Jeesus, otsustasid Tema vastased inimliku mõõdupuu abil, „maailma kombel“ (Jh 8:15). Küllap on see hullemgi kui langetada kohtuotsus „näo järgi“ (Jh 7:24). Siin lähtusid nad lihalikust kriteeriumist, pattulangenud inimsoo omast pattulangenud maailmas, ilma Vaimu mõjuva juhtimiseta (vaata Jh 3:3–7). Nad nägid Tema „liha“, nagu see oli, ent ei mõelnud kunagi võimalusele, et Ta võib olla lihaks saanud Jumal (Jh 1:14). Suhtuda Kristusesse nii piiratud kriteeriumide alusel tähendab otsustada Tema üle maisest vaatepunktist (2Kr 5:16). </p>
			<p class="Tekst">„Trööstijat nimetatakse „tõe Vaimuks“. Tema ülesandeks on tõde selgitada ja kinnistada. Püha Vaim asub südamesse kõigepealt tõe Vaimuna ja nii saab Temast Trööstija. Tões on rahu ja lohutus, vales pole seda tõeliselt iialgi. Väärate teooriate ja pärimuste abil saab Saatan inimese oma mõju alla ning kujundab tema iseloomu vääras suunas. Kuid Piibli kaudu kõneleb inimesele Püha Vaim ja vajutab tõe südamesse. Selliselt paljastab Püha Vaim eksitused ja kõrvaldab need hingest. Tõe Vaimu abil, kes tegutseb Jumala Sõna kaudu, võidab Kristus oma valitud rahva enda poolele.“ – Ellen G. White, „Ajastute igatsus“, orig lk 671.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Igavene elu on tunda Jumalat (Jh 17:3). Mida tähendab Jumala tundmine, vastandina lihtsalt faktiteadmistele Tema kohta: nagu näiteks, et Ta on võimas või armastav või õiglane Jumal? Kui keegi sult küsib: „Kas sa tunned Jumalat?“ siis mida ütled? Kuidas mahub su vastusesse Jeesus?</p>
			<p class="Küsimused-Aruteluks"><span class="P-ev-Loe">2</span>. Mis kõlab praktilises, argises mõttes vastu Jeesuse sõnadest „sinu sõna on tõde“ (Jh 17:17)? </p>
			<p class="Küsimused-Aruteluks"><span class="P-ev-Loe">3</span>. Jeesus palvetas: „Ma ei palu, et sa võtaksid nad ära maailmast, vaid et sa hoiaksid neid kurja eest“ (Jh 17:15). Kuidas mõjutavad meie valikud seda, kui hästi vastatakse sellele palvele meie elus?</p>
			<p class="Lugu-Pealkiri">Unenägu Dallases</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst">Samuel teatas, et temal ei ole Piibli tundma õppimise vastu huvi. „Aga te märkisite piibliõppe huvikaardil end huvitatuks,“ ütles helistaja, piiblitööline Seitsmenda Päeva Adventistide Dallase Esimesest Kogudusest USAs, Texase osariigis. Tema ja teised piiblitöölised helistasid läbi kirikus välja jagatud kaartide täitjad. „No, ma ei ole huvitatud,“ vastas Samuel.</p>
			<p class="Tekst">Helistaja pani selle piibliõppe huvikaardi kõrvale.</p>
			<p class="Tekst">Nädal hiljem helistas Samuelile teine piiblitööline.</p>
			<p class="Tekst">„Ma ei ole huvitatud,“ ütles Samuel.</p>
			<p class="Tekst">Järgmisel nädalal helistas piiblitööline jälle.</p>
			<p class="Tekst">„Kui palju see piibliõpe maksab?“ küsis Samuel. </p>
			<p class="Tekst">„Mitte sentigi.“</p>
			<p class="Tekst">Esimeses piiblitunnis ütles Samuel, et tema ja ta naine otsisid endale kogudust. Poeg oli neid kutsunud oma kirikusse, aga nad solvusid jutluse peale paavstist ja seitsmenda päeva hingamispäevast. „Ma ei lähe enam kunagi seitsmenda päeva adventistide kirikusse,“ ütles Samuel.</p>
			<p class="Tekst">Piiblitööline palvetas vaikselt ja jätkas piiblitundi.</p>
			<p class="Tekst">Mõne nädala pärast kutsus piiblitööline Samueli Seitsmenda Päeva Adventistide Dallase Esimese Koguduse korraldatud evangeelsetele koosolekutele. Teda huvitas Samueli vastus. Samuel oli nõus tulema.</p>
			<p class="Tekst">Esimesel koosolekul vaatas Samuel kirikus huvitatult ringi. Hoone oli isikupärase arhitektuuriga: pühakoda oli ringikujuline, ümara laega ning pingiread keerdusid ümber poodiumi. Samuel otsis piiblitöölist. „Mul on vaja sinuga rääkida,“ ütles ta. Piiblitööline, kes aitas koosolekut ette valmistada, küsis, kas Samuel ootaks. Samuel oli nõus ja istus. Ta kuulas tähelepanelikult evangelisti jutlust Taanieli raamatu 2. peatükist. Pärast sai ta piiblitöölise kätte ja pahvatas: „Ma tahan saada ristitud!“ Piiblitööline oli jahmunud ja hüüatas: „Misasja?“</p>
			<p class="Tekst">Samuel rääkis, et 18 aastat tagasi oli ta näinud unenäo. „Unes juhtis Jeesus mu ühte kirikusse ja ütles: „See on minu kogudus.“ Kui ma täna õhtul kirikusse sisse astusin, tundsin selle kohe ära. Olen lõpuks leidnud oma unenäos nähtud koguduse. Tahan saada ristitud.“ </p>
			<p class="Tekst">Piiblitööline viis Samueli evangelisti juurde, kes oli samamoodi üllatunud, kui unenäost kuulis. Loo tegi veel märkimisväärsemaks asjaolu, et see kirik oli maha põlenud ning uus hoone oli ehitatud 13 aastat tagasi. Samuel oli näinud uut kirikut unes viis aastat enne, kui uut ehitama hakati.</p>
			<p class="Tekst">„Kõik on võimalik siis, kui töötame koos Jumalaga Tema misjonipõllul,“ ütles evangelist Slavik Ostapenko, kes nüüd on pastor Seitsmenda Päeva Adventistide Slaavi Koguduses Washingtoni osariigis.</p>
			<p class="N-dal-Kuup-ev">12. õppetükk: 14.–20. detsember </p>
			<p class="N-dal-Pealkiri">Kirkuse tund: rist ja ülestõusmine</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 18:33 – 19:5; Jh 19:17–22; Jh 19:25–27; lk 2:34, 35; Jh 20:1–18; 1Kr 15:12–20.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Pilaatus ütles nüüd talle: „Sina oled siis ikkagi kuningas?“ Jeesus vastas: „Need on sinu sõnad, et mina olen kuningas. Mina olen selleks sündinud ja selleks tulnud maailma, et ma annaksin tunnistust tõe kohta. Igaüks, kes on tõe seest, kuuleb minu häält““ (Jh 18:37).</p>
			<p class="Tekst">Jeesuse ristilöömine ja ülestõusmine on Johannese evangeeliumi tipp. Esimesed kümme peatükki kirjeldavad ligikaudu kolme ja poolt aastat, seevastu 11.–20. peatükk räägivad umbes ühest-kahest nädalast. </p>
			<p class="Tekst">Neli evangeeliumi esitavad Jeesuse surma eri moel. Ehkki kirjeldused langevad ühte, rõhutab iga kirjutaja põhipunkte, mis sobivad kokku just tema evangeeliumi teemadega. Matteus tõstab esile Pühakirja täitumist; Markus paneb rõhku Jeesuse ristimise ja risti vahelisele paralleelile ning Luukas keskendub ristile kui parandajale ja päästele (lugu röövlist ritil).</p>
			<p class="Tekst">Ent Johannes seab esiplaanile risti kui Jeesuse troonile tõusmise. Eriliselt seob ta selle sündmuse mõistega <span class="Italic">tund</span>, millele viidatakse samas raamatus mitu korda (Jh 7:30; Jh 8:20; Jh 12:27). Siinne pilt troonile tõusmisest on näilikult vastuoluline, sest ristilöömine oli alatuim ja häbiväärseim surmamisviis, mida roomlased kasutasid. Selline kontrast juhib tähelepanu sügavale irooniale, mille Johannes esile toob: Jeesus sureb häbistatuna, ent ühtaegu on see Tema kui Päästja aujärjele tõusmine.</p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 21. detsembriks.</span></p>
			<p class="P-ev-Kuup-ev">Pühapäev, 15. detsember</p>
			<p class="P-ev-Pealkiri">Mis on tõde?</p>
			<p class="Tekst">Jh 18:28–32 ei kirjeldata üksikasjalikult Jeesuse üle kohtumõistmist. Tähele&#173;panu on Pontius Pilaatuse ette toodud Jeesusel.</p>
			<p class="P-ev-Loe">Loe Jh 18:33–38. Millest Pilaatus ja Jeesus räägivad?</p>
			<p class="Tekst">Maavalitseja pärib, kas Jeesus on juutide kuningas (Jh 18:33). Tegemist on esimese korraga, mil sellele tiitlile viidatakse, kuid see ei jää viimaseks. Jeesus uurib Pilaatuselt, kas too küsib seda oma peast või ütlesid seda talle teised. Niisuguse küsimusega vahetavad Jeesus ja maavalitseja justkui kohad: kas maavalitseja saab aru, kellega ta räägib. Lugeja juba teab, et Jeesus on Kuningas. Kas ka maavalitseja?</p>
			<p class="Tekst">Pilaatus vastab omakorda küsimusega: „Olen mina juut? (NKJV ja 1926). Su oma rahvas ja ülempreesterid on andnud su minu kätte. Mis sa oled teinud?“ (Jh 18:35) See on vastusest möödahiilimine, mida põhjustas ärritus Jeesuse esitatud väga isikliku küsimuse peale. Sellega astub maavalitseja esimese sammu tõest kaugemale – ta laseb eelarvamusel oma taju tõkestada. </p>
			<p class="Tekst">Jeesus vastab, et Tema kuningriik ei ole sellest maailmast (Jh 18:36). Siit teeb Pilaatus läbinägeliku järelduse, et Jeesus väidab end kuningas olevat <br />(Jh 18:37). See toob kaasa Jeesuse tähtsa selgituse, et Ta sündis selleks, et tõe kohta tunnistust anda, ja iga inimene, kes „on tõe sees“, kuuleb Tema häält <br />(Jh 18:37).</p>
			<p class="Tekst">Siis küsib Pilaatus: „Mis on tõde?“ (Jh 18:38). Ent ta ei jää vastust ootama. Ta läheb hoopis välja, püüdmaks Jeesust rahvahulga käest päästa.</p>
			<p class="Tekst">Tõde on Johannese evangeeliumis oluline teema. Igavese Sõnana (<span class="Italic">logos</span>; <br />Jh 1:1–5) on Jeesus valgus ja tõde. Kõik see vastandub pimedusele ja eksitusele. Tema on „täis armu ja tõde“ (Jh 1:14). Arm ja tõde tulid Tema kaudu (Jh 1:17). Ristija Johannes tunnistas tõtt (Jh 5:33). Jeesus kinnitas, et Tema Isa on „tõeline“ (Jh 7:28). Jeesus ise on rääkinud tõtt, mida Ta oma Isa juures on kuulnud <br />(Jh 8:40). Jeesus on „tee, tõde ja elu“ (Jh 14:6). Jumala Sõna on tõde (Jh 17:17). Oma küsimusele vaatamata laskis Pilaatus oma eelarvamuse, varasemate otsuste ja talle avaldatava surve tõttu käest võimaluse tõde tunda. </p>
			<p class="P-ev-Loe">Kuidas saad aru põhimõttest, et Jeesus on tõde?</p>
			<p class="P-ev-Kuup-ev">Esmaspäev, 16. detsember</p>
			<p class="P-ev-Pealkiri">Ennäe inimest!</p>
			<p class="P-ev-Loe">Loe Jh 18:38 – 19:5. Kuidas püüdis Pilaatus veenda rahvast, et nad paluksid Jeesuse vabaks lasta?</p>
			<p class="Tekst">Pilaatus ei oota ära, mida Jeesus tõe kohta vastab. Ta läheb hoopis taas välja, et püüda rahvast veenda. Nendega vestlusse laskudes – selle asemel, et Jeesus lihtsalt vabaks lasta – asetab Pilaatus ennast ebasoodsasse olukorda. Usujuhid taipavad, et neil on võimalus rahvahulga kaudu maavalitsejaga manipuleerida.</p>
			<p class="Tekst">Pilaatus viitab tavale lasta üks vang paasapühade ajal vabaks ning küsib, kas inimesed tahaksid, et ta laseks vabaks „juutide kuninga“. Ootamatult ja ülimalt irooniliselt nõuab rahvas maanteeröövel Barabase, mitte aga süütu Jeesuse vabastamist.</p>
			<p class="Tekst">Nüüd algab Jeesuse mõnitamine ja häbistamine. Rooma sõdurid punuvad kibuvitsakrooni, panevad Talle õlule purpurmantli ja astuvad Tema ette, et Teda kui juutide kuningat pilkavalt tervitada. Sõdurite tervitus võis sarnaneda nende tervitusega imperaatorile, ent siin tehti seda mõnitades.</p>
			<p class="Tekst">Pilaatus näib veelgi otsivat viisi, kuidas Jeesus vabastada, ja teeb panuse rahva haletsusele. Ta toob kibuvitsakrooni ja purpurmantlit kandva Jeesuse välja nende ette. Johannes ei kirjelda vaatepilti lähemalt, kuid inimesed näevad Jeesust mõnitavas kuninglikus rüüs ning maavalitseja hüüab rahvale: „Ennäe inimest!“ (Jh 19:5) See tuletab Johannese evangeeliumi lugejatele meelde Ristija Johannese sõnad: „Vaata, see on Jumala Tall, kes kannab ära maailma patu“ <br />(Jh 1:29). On irooniline, et paganlik maavalitseja tutvustab Iisraelile sellises kuninglikus rõivas Messiat.</p>
			<p class="Tekst">Kuid nagu Jh 19:6–16 näitab, kisendab märatsev rahvahulk, et Jeesus löödaks risti – Tema väite alusel, et Ta on Jumala Poeg. See ehmatab Pilaatust, kes püüab veel enam korraldada Jeesuse vabastamist. Ent usujuhid pitseerivad Jeesuse saatuse väitega, et Tema vabaks laskmine tähendab vastuhakku keisrile. Nad teavad, et Pilaatuse ustavus keisrile tähendab, et ta ei saa vabastada kedagi, kes kinnitab end täitvat sama kohta. Juhid ütlevad, et neil ei ole kuningat, vaid on keiser. Nii on nende sügav viha Jeesuse vastu suurem nende rahvuslikest püüdlustest. Selleks, et vabaneda Jeesusest, on nad valmis ohverdama rahvusliku iseseisvuse.</p>
			<p class="P-ev-Loe">Kui õudne – paganlik valitseja tahab Jeesuse vabaks lasta, kuid rahva usujuhid, kes peaksid Jeesuse ära tundma, tahavad Ta risti lüüa! Millise õppetunni saame siit enda jaoks?</p>
			<p class="P-ev-Kuup-ev">Teisipäev, 17. detsember</p>
			<p class="P-ev-Pealkiri">„See on lõpetatud!“</p>
			<p class="Tekst">Jh 19:17–22 ilmneb, et Pilaatus kirjutas ladina, kreeka ja heebrea keeles sildi, kus oli kirjas: „Jeesus Naatsaretlane, juutide kuningas“ (Jh 19:19). Usujuhid tahavad kirjutatut muuta. Pilaatus keeldub seda tegemast ja silt jääb tummalt tunnistama Jeesuse kohta käivat tõde ning saab tähiseks sellest, et rist kroonib Jeesuse kuningaks. Siin ripub tavalise kurjategija kombel ristil Jeesus, nende tõeline Kuningas, juutide Kuningas.</p>
			<p class="Tekst">„Sellise teksti paigutamist Jeesuse pea kohale oli juhtinud Pilaatusest ja juutidest kõrgem võim. Jumal oli juhtinud nii, et kirjutatu äratas inimesi mõtlema ja Pühakirja uurima.“ – Ellen G. White, „Ajastute igatsus“, orig lk 745.</p>
			<p class="P-ev-Loe">Loe Jh 19:25–27. Milline südantliigutav pilt toimub risti juures Jeesuse emaga seoses? </p>
			<p class="Tekst">Tol päeval seisis risti jalamil olevate inimeste hulgas ka armastatud jünger Johannes ühes Jeesuse ema Maarja ja teistega. Palju aastaid tagasi, kui Joosep ja Maarja viisid lapse Jumalale pühendamiseks templisse, oli Siimeon kuulutanud ette just seda kogemust (võrdle Lk 2:34, 35). Nüüd, surmahetkel, kõnetab Jeesus oma ema: „Naine, vaata, see on su poeg!“ Johannesele ütleb Ta: „Vaata, see on su ema!“ (Jh 19:26, 27).</p>
			<p class="P-ev-Loe">Loe Jh 19:28–30. Milline tähtsus on Jeesuse surmaeelsetel sõnadel „See on lõpetatud!“?</p>
			<p class="Tekst">28. salmis olev tegusõna („kõik on juba lõpetatud“), kreeka keeles <span class="Italic">teleō </span>(lõpetama, valmis saama, täide viima), on sama tegusõna, mida kasutatakse 30. salmis („see on lõpetatud“). Lisaks esineb 28. salmis sellega suguluses olev sõna, <span class="Italic">teleioō </span>(lihvi andma, täiuslikuks tegema), kui viidatakse Pühakirja täideminekule („et Kiri läheks täide“). Kuitahes kohutav see vaatepilt ka oli, kõik täitus, teostus, sai valmis.</p>
			<p class="Tekst">Kui Jeesus ütles: „See on lõpetatud!“ sai Ta valmis ehk lõpetas töö, mille Isa Talle teha andis.</p>
			<p class="P-ev-Loe">Mida tähendavad meie igaühe jaoks Jeesuse sõnad „See on lõpetatud!“? Mis oli lõpetatud ja kuidas kehtib see meie elus?</p>
			<p class="P-ev-Kuup-ev">Kolmapäev, 18. detsember</p>
			<p class="P-ev-Pealkiri">Tühi haud</p>
			<p class="P-ev-Loe">Loe Jh 20:1–7. Mil moel on neis salmides kirjeldatu meie jaoks tähtis?</p>
			<p class="Tekst">Jeesus suri reede pärastlõunal ja tõusis üles pühapäeva varahommikul. Kuna hingamispäevani oli Tema matmise hetkedel napilt aega (Jh 19:42), toimus matmine kiirustades ja viimistlemata. Kui väga Jeesuse järelkäijad Teda ka armastasid, pidasid nad hingamispäeva ega läinud haua juurde (Võrdle <br />Mk 16:1; Lk 23:56). Pärast hingamispäeva möödumist ostsid paar naist lõhnarohte, et nendega pühapäeva hommikul haua juurde minna. Neid vapustas, et kivi oli ära veeretatud ja haud oli tühi.</p>
			<p class="Tekst">Maarja Magdaleena oli üks neist varakult haua juurde tulnud naistest. Ta jooksis Peetrusele ja Johannesele rääkima, mida nägi. Kaks meest jooksid vaatama. Johannes jooksis Peetrusest kiiremini ja jõudis esimesena kohale. Ta kummardus hauda sisse vaatama ja nägi maas linast riiet, millesse Jeesus oli olnud mähitud. Ent ta ei läinud sisse.</p>
			<p class="Tekst">Peetrus aga läks sisse ja nägi maas surilinu. Ta nägi ka higirätikut, mis oli Jeesuse pea ümber olnud, ent see ei olnud koos surilinadega. See oli kokku voldituna eraldi teises kohas.</p>
			<p class="P-ev-Loe">Loe Jh 20:8–10. Mille poolest oli tähtis higirätiku kokkuvoltimine?</p>
			<p class="Tekst">Pärast seda, kui Peetrus oli hauda sisse astunud, läks ka Johannes edasi. <br />Jh 20:8 ütleb, et ta läks sisse ja uskus. Miks pani maas olevate surilinade ja eraldi asetseva, kokku volditud näorätiku nägemine Johannese uskuma, et Jeesus oli surnuist üles tõusnud?</p>
			<p class="Tekst">Sellele küsimusele vastamiseks on vaja kõigepealt järele mõelda, miks oli haud tühi. Tavapäraseim vastus oleks hauaröövlid. Ent see selgitus ei sobiks kolmel põhjusel. Esiteks, Matteus räägib meile, et hauda valvati (Mt 27:62–66) ja haua röövimine olnuks ebatõenäoline. Teiseks, hauaröövlid varastasid tavaliselt väärisasju, mitte surnukehi. Kolmandaks, hauaröövlitel olnuks kiire ja nad ei oleks surilina kokku voltinud. Pole siis ime, et Johannes uskus kokkuvolditud näorätikut nähes, et Jeesus tõusis surnuist üles.</p>
			<p class="P-ev-Kuup-ev">Neljapäev, 19. detsember</p>
			<p class="P-ev-Pealkiri">Jeesus ja Maarja</p>
			<p class="P-ev-Loe">Loe Jh 20:11–13. Mis siin juhtunust näitab, miks ei saanud Maarja Magdaleena veel aru tühja haua tähendusest?</p>
			<p class="Tekst">Enne praegu loetud piiblisalme viidatakse Maarjale viimast korda siis, kui ta rääkis Peetrusele ja Johannesele tühjast hauast (Jh 20:2). Nemad jooksid haua juurde ja tema tuli pisut aega hiljem järele. Kui Peetrus ja Johannes olid haua üle vaadanud, siis nad lahkusid. Ent Maarja tuli tagasi ja jäi nuttes sinna. Kahtlemata oli ta viimaste päevade jooksul palju nutnud. Ja nüüd pidi veel midagi niisugust juhtuma? Maarja kummardus üle künnise hauda sisse vaatama.</p>
			<p class="Tekst">Tema üllatuseks oli hauas kaks valges riides inglit, kes istusid seal, kus oli lebanud Jeesuse keha. Inglid kõnetasid teda: „Naine, miks sa nutad?“ (Jh 20:13) Maarjalt tuli valus vastus, et nad on tema Issanda ära viinud ja ta ei tea, kuhu nad on Ta pannud.</p>
			<p class="P-ev-Loe">Loe Jh 20:14–18. Mis muutis Maarja jaoks kõik? </p>
			<p class="Tekst">Maarja pöördub ja näeb pisaraist hägusel pilgul oma selja taga kedagi seismas. Sarnaselt inglitega küsib võõras: „Naine, miks sa nutad? Keda sa otsid?“ (Jh 20:15) Maarja mõtleb, et ta räägib aednikuga, ja palub abi Jeesuse surnukeha leidmisel.</p>
			<p class="Tekst">Võõras ütleb ühe sõna: „Maarja.“ Ühesõnaline ilmutus muutis maailma. Äkitselt taipab imestunud Maarja, et temaga räägib ülestõusnud Jeesus, ja tunnistab seda. Jeesus nõuab tungivalt, et Maarja ei puudutaks Teda, kuna Ta peab minema oma Isa juurde. Ent Maarja ülesanne on minna ja öelda jüngritele, et Jeesus läheb „üles oma Isa ja teie Isa ning oma Jumala ja teie Jumala juurde“ <br />(Jh 20:17). Maarja täidab oma ülesande. Ta räägib jüngritele, et on näinud Issandat, ja jutustab üksikasjadeni kõigest, mida Jeesus talle ütles (Jh 20:18). </p>
			<p class="P-ev-Loe">Loe 1Kr 15:12–20. Mis kasu oleks meil Pauluse sõnade kohaselt kristlikust usust, kui Kristust poleks surnuist üles äratatud?</p>
			<p class="P-ev-Kuup-ev">Reede, 20. detsember</p>
			<p class="Tekst"><span class="Bold-teksti-sees">Toetav mõte: </span>Loe Ellen G. White’i raamatust „Ajastute igatsus“ peatükki „See on lõpetatud!“, orig lk 758–764; peatükki „Issand on üles tõusnud“, orig lk 779–787, ja peatükki „Miks sa nutad?“, orig lk 788–794. Samuti Clifford Goldsteini raamatut „Risen: Finding Hope in the Empty Tomb“ (Nampa, ID: Pacific Press, 2020).</p>
			<p class="Tekst">„Pilaatus tahtis Jeesust päästa. Kuid ta nägi, et ta ei saa üheaegselt teha seda ja säilitada oma ametit. Ja ta valis pigem süütu surmasaatmise kui ilmaliku au kaotamise. Paljud ohverdavad Pilaatuse sarnaselt kaotusest või kannatustest pääsemise nimel oma põhimõtted. Südametunnistus ja kohusetunne osutavad üht, enese huvid aga teist teed. Vool tõmbab vales suunas, ja see, kes läheb kokkuleppele kurjusega, neeldub patupimedusse.“ – Ellen G. White, „Ajastute igatsus“, orig lk 738.</p>
			<p class="Tekst">„Kristus ei surnud enne, kui Ta oli teostanud töö, mida Ta tuli tegema. Surmahetkel hüüatas Ta: „See on lõpetatud!“ (Jh 19:30). Võitlus oli võidetud. Võitjana heiskas Ta lipu igavestele kõrgustele. Milline rõõm valitses inglite keskel! Kogu taevas võidutses Lunastaja võidu üle. Saatan oli löödud ja teadis, et tema võim oli murtud.</p>
			<p class="Tekst">Inglite ja langemata maailmade jaoks oli hüüdel „See on lõpetatud!“ sügav tähendus. Nendegi jaoks tähendas see suure lunastustöö teostamist. Nad jagavad koos meiega Kristuse võidu vilja.“ – Ellen G. White, „Ajastute igatsus“, orig lk 758.</p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Millised otsustusprotsessid aitavad sul vältida neid vigu, mida tegi Pilaatus? </p>
			<p class="Küsimused-Aruteluks"><span class="P-ev-Loe">2</span>. Miks pidi Jeesus meie asemel surema? Miks pidi Ta olema meie asemik? Miks oli Tema surm meie lunastamiseks vajalik? Millised Pühakirja kohad su vastust toetavad?</p>
			<p class="Küsimused-Aruteluks"><span class="P-ev-Loe">3</span>. Milline on Pühakirja tõenduse ja ajalooliste tõendite omavaheline suhe, kui kõne all on usk Jeesuse ülestõusmisesse? See tähendab, millised on ajaloolised tõendid, mis kinnitavad tugevalt Jeesuse ülestõusmist?</p>
			<p class="Küsimused-Aruteluks"><span class="P-ev-Loe">4</span>. Mõtle 1Kr 15:12–20-le. Kuidas selgitada mõtet, et ilma Kristuse ülestõusmiseta on „hukkunud need, kes on Kristuses magama läinud“ (1Kr 15:18) juhul, kui need, kes „on Kristuses magama läinud“, läheksid kohe taevasse? Kuidas kinnitavad siinsed Pauluse sõnad tõde, et surnud magavad kuni ülestõusmiseni Kristuse taastulekul?</p>
			<p class="Lugu-Pealkiri">Kingston leiab lootuse</p>
			<p class="Lugu-Autor">Selle loo on kirjutanud Andrew McChesney.</p>
			<p class="Tekst-DropCap"><span class="_idGenDropcap-1">Ü</span>ks piiblitööline Alaskal kutsus seitsmenda päeva adventistide Betheli koguduse hoonesse mitu inimest, et nad räägiksid Adventmisjonile oma lugu. Osa 2024. aasta neljanda veerandaasta kolmeteistkümnenda hingamispäeva annetusest läheb Betheli kogudusehoone remontimiseks ja laiendamiseks, et rajada ruume evangeelse mõjukeskuse jaoks. Olin lennanud sellesse 6300 elanikuga linna, et kõnealuse projekti edendamiseks misjonilugusid koguda.</p>
			<p class="Tekst">Aga määratud ajal ei tulnud kirikusse ühtegi inimest. Piiblitööline Joy Anderson, kes töötab ka juristina, viipas käega suure pitsa poole, mille ta oli ostnud teel oma kontorist kirikusse.</p>
			<p class="Tekst">„Lase hea maitsta,“ ütles Joy, kes on pärit Alabamast ja juhib kogudust koos teise piiblitöölisega. „Lootsin, et pitsa julgustab inimesi tulema.“</p>
			<p class="Tekst">Umbes pool pitsat oli söödud, kui sisse astus Kingston. Ta avaldas imestust, et oli ainus kohaletulnu. Siis võttis ta pitsatüki, istus ja hakkas rääkima, miks ta teenib Jumalat adventkirikus.</p>
			<p class="Tekst">59aastane hooldaja ütles, et ta elas Hooper Bays, Yukon-Kuskokwimi deltas, 1400 elanikuga linnas, mis asub Bethelist 90minutilise väikelennuki teekonna kaugusel. Tal oli aastaid olnud probleeme alkoholi ja uimastitega. „Tahtsin vabaneda sellest närusest elust, mida elasin,“ rääkis ta. „Ütlesin endale: Kui ma sellest ei õpi, kui ma oma vigadest ei õpi, siis mõtlevad inimesed, et olen loll.“</p>
			<p class="Tekst">Siis kolis Kingston Bethelisse. Sama teed lähevad paljud Yukon-Kuskokwimi delta elanikud, kes lahkuvad väikelinnast lootuses, et Bethelis on parem elu, kuna siin on Lääne-Alaska suurim kogukond. Yukon-Kuskokwimi delta elanikkonnast on umbes 85 protsenti põlisalaskalased, kes on rahvuse poolest peamiselt jupikid, supikid ja atapaskid.</p>
			<p class="Tekst">Ühel päeval kutsus üks adventist, Steve, kes oli pärit Yukon-Kuskokwimi deltast, Kingstoni Betheli kirikusse. „Ta küsis minult, kas olen mures või masendunud,“ ütles Kingston. „Mind huvitas, kus tema käis, ja nii hakkasin siin käima.“</p>
			<p class="Tekst">Kingston sai jõudu, kui veetis aega koos teiste kirikulistega, kes olid võitnud oma alkoholi- ja uimastisõltuvuse. „Nad aitasid mul neist asjadest eemale hoida,“ rääkis ta. „See keskkond on mind aidanud.“ Ta ütles, et on õnnelik, aga otsib veel vastuseid. „See Hea Mees seal ülal näeb kõike,“ ütles ta. „Me kõik leiame kuidagi oma vastused.“</p>
			<p class="Tekst">Palun palveta Kingstoni pärast, kes on peaaegu igal hingamispäeval kirikus, kuid ei ole veel langetanud otsust ristitud saada. </p>
			<p class="Tekst"><span class="Italic">Aitäh sulle kolmeteistkümnenda hingamispäeva annetuse eest, mis toetab sel veerandaastal Seitsmenda Päeva Adventistide Betheli koguduse misjonipüüdlusi. Betheli elanike nimed on muudetud, et kaitsta nende privaatsust. Fotol on Joy Anderson.</span></p>
			<p class="N-dal-Kuup-ev">13. õppetükk: 21.–27. detsember</p>
			<p class="N-dal-Pealkiri">Lõppsõna: tunda Jeesust ja Tema sõna</p>
			<p class="N-dal-Hingamisp-ev" lang="en-GB">Hingamispäeva pärastlõuna </p>
			<p class="N-dal-Kirjakoht"><span class="N-dal-Kirjakoht">Selle nädala õppeaine:</span> Jh 21. ptk; Jh 11:9, 10; Jh 8:42–44; Jh 4:46–54; <br />2Tm 3:16; Jh 15:1–11.</p>
			<p class="N-dal-Meelespeetav-salm"><span class="N-dal-Kirjakoht">Juhtsalm: </span>„Te uurite pühi kirju, sest te arvate nendest saavat igavese elu – ja just need on, mis tunnistavad minust“ (Jh 5:39).</p>
			<p class="Tekst">Johannese evangeelium – nagu ka Markuse evangeelium – lõppeb kohtumisega Galileas. Viimane õppetund Johannese evangeeliumist käsitleb seda kohtumist, sidudes selle teemaga, kuidas meie tunneme Jeesust ja Jumala Sõna. See teema läbib kogu neljandat evangeeliumi.</p>
			<p class="Tekst">Ehkki jüngrid olid koos Jeesusega rohkem kui kolm aastat, ei olnud nad ikka veel kuigivõrd valmis Jeesuse ristilöömiseks ja ülestõusmiseks, isegi kui Jeesus oli neile ikka ja jälle rääkinud, mis on teoksil.</p>
			<p class="Tekst">Kahjuks ei uskunud nad Tema sõnu.</p>
			<p class="Tekst">Tänapäeval on meil oht teha sama: Jumala Sõna kuuldes või lugedes ei kuula me seda, ei ela selle sees ega kuuletu sellele. See tähendab, et me ei võta Sõna omaks valgusena, mis juhiks meie mõtteid ja tegusid. Kahjuks on sealmaal paljud kristlased, võib-olla tahtmatult.</p>
			<p class="Tekst">Oma viimases Johannese evangeeliumiga veedetavas nädalas vaatleme mõningaid selle evangeeliumi põhipunkte. Need aitavad liikuda pelgalt teadmistest Jeesuse kohta edasi Tema parema tundmise juurde ning veel tihedamalt Temasse ja Tema Sõnasse jäämise juurde.</p>
			<p class="Tekst"> </p>
			<p class="N-dal-Valmistud"><span class="Italic">Selle nädala õppetükki õppides valmistud hingamispäevaks, 28. detsembriks.</span></p>
			<p class="P-ev-Kuup-ev">Pühapäev, 22. detsember</p>
			<p class="P-ev-Pealkiri">Kohtumine Galileas</p>
			<p class="P-ev-Loe">Loe Jh 21:1–19. Millised olulised tõed avalduvad siin just Jumala armu ja inimese alandlikkuse kohta?</p>
			<p class="Tekst">Jh 20. peatükile pannakse punkt raamatu eesmärgi kirjeldamisega. Siinkohal oleks loogiline lõpetada, kuid jääb veel üks peatükk. 21. peatükk algab sellega, et osa jüngreid on taas Galileas ja Peetrus paneb ette veeta öö järvel. Näib, nagu oleksid vanad ajad tagasi, ja jüngrid on naasnud oma vana elukutse, kalastamise juurde. Ent sellel ööl ei saa nad ühtki kala.</p>
			<p class="Tekst">Hommikul käsib kaldal olev mõistatuslik võõras neil heita võrk vette paadi parema parda poolt. Siis saavad nad nii palju kalu, et ei suuda võrku paati tõmmata. Samamoodi juhtus Jeesusega koos töötamise alguses (vaata Lk 5:1–11). Johannes tunneb Jeesuse kohe ära ja ütleb seda Peetrusele, kes hüppab vette ja sumab kaldale.</p>
			<p class="Tekst">Jeesus esitab Peetrusele kolm küsimust, mis kõik käivad selle kohta, kas ta armastab oma Õpetajat. Enne ristilöömist väitis Peetrus innukalt, et ta võib Jeesuse eest oma elu jätta (Jh 13:37). Tol korral kuulutaski Jeesus ette, et Peetrus salgab Teda kolm korda (Jh 13:38). Sellel kohtumisel Galileas ei lähtu Peetrus endast, vaid hoopis Jeesusest: „Issand, sina tead kõik, sina tead, et sa oled mulle armas“ (Jh 21:17).</p>
			<p class="Tekst">Mõni märgib, et kui viimane küsimiskord välja arvata, kasutab Jeesus Peetrust küsitledes tegusõna <span class="Italic">agapaō</span>, mis tähendab „armastama“, ning Peetrus vastab alati sõnaga <span class="Italic">phileō, </span>mis tähendab samuti „armastama“, ent nagu sõber. See laseb mõista, et kõrgema astme armastus pole Peetrusel veel käes.</p>
			<p class="Tekst">Tegelikult koondub Peetruse vastuses tähelepanu alandlikkusele. Peetrusel on meeles oma nurjumine ja on tõenäolisem, et ta kasutab alandlikult „alamat sõna“, söandamata enda kohta liiga palju väita. Just sellele alandlikkusele annab Jeesus positiivse hinnangu ning see täidab olulist osa Peetruse tegevuse ennistamises. Kahtlemata on alandlikkus evangeeliumitöö tegemise üks tähtsaim omadus, sest tähelepanu läheb siis endalt Jeesusele Kristusele.</p>
			<p class="Tekst">Peetruse ennistamine ja juhiroll varakristlikus koguduses on üks tugevaim tõendus sellest, et Jeesus tõusis surnuist üles. Raske oleks selgitada Peetruse esiletõusmist juhul, kui poleks olnud Jeesust, kes andis talle kaasjüngrite juuresolekul taas koha evangeeliumitöös.</p>
			<p class="P-ev-Loe">Miks on alandlikkus väga tähtis igaühe jaoks, kes püüab Issandat tunda? Mille üle võime üldse risti valgel uhked olla?</p>
			<p class="P-ev-Kuup-ev">Esmaspäev, 23. detsember</p>
			<p class="P-ev-Pealkiri">Hoia silmad Jeesusel</p>
			<p class="P-ev-Loe">Loe Jh 21:20–22. Missugune küsimus viis Peetruse valele teele? Kuidas toob Jeesus ta uuesti õigele rajale?</p>
			<p class="Tekst">Jeesus on just ennistanud Peetruse evangeeliumitööle ja ütleb talle: „Järgne mulle!“ (Jh 21:19). Tõenäoliselt oli tegemist päriselt piki kallast Jeesuse kannul käimisega. Ja seepärast, kui Peetrus pöördub ja näeb ka Johannest Jeesusele järele tulemas, uurib ta Johannese kohta: „Issand, aga kuidas on temaga?“ (Jh 21:18)</p>
			<p class="Tekst">Kui Jeesus seadis Peetruse taas ametisse, ennustas Ta, kuidas Peetrus sureb. Tundub, et Peetrus on uudishimulik ka Johannese surma asjus. Jeesus suunab Peetruse tähelepanu teise jüngriga juhtuva üle muretsemiselt hoopis Tema järel käimisele. </p>
			<p class="P-ev-Loe">Loe Jh 21:23–25. Milles saadi Jeesuse ütlusest valesti aru? Kuidas apostel Johannes seda väärarusaama korrigeerib?</p>
			<p class="Tekst">Inimesed said valesti aru, mida Jeesus silmas pidas, kui ütles: „Kui ma tahan, et ta jääb minu tulekuni – mis see sinusse puutub? Sina järgne mulle!“ (Jh 21:22) Nende arvates tähendas see, et Jeesus pidi tagasi tulema enne, kui Johannes suri. Ent kui aeg läks ja Johannes vananes, võinuks tema surm (sest muidugi ta ju suri) tekitada kriisi – Jeesus ei olnudki veel tulnud! Johannes korrigeeris seda väärarusaama ja andis mõista, et Jeesus rääkis siin oma tahtest, mitte ei kuulutanud ette, mis <span class="Italic">pidi toimuma</span>.</p>
			<p class="Tekst">Kogu selle nädala õppetükis tuleb jõuliselt esile mõte, et teiste inimeste asemel peab tähelepanu koonduma Jeesusele. Meie Päästja on Jeesus ja üksnes Jeesus. Inimesed võivad paratamatult pettumuse valmistada või lausa haiget teha. </p>
			<p class="Tekst">Tõed, mida uurime teisipäevast neljapäevani, käsitlevad jätkuvalt Jumala Sõnast aru saamise teemat. Eesmärk on tunda ja järgida Jeesust, kes peaks ainsana olema meie Õpetaja ja Juht – vaatamata abile, nõuannetele ja juhtimisele, mida kaasinimesed meile pakkuda saavad.</p>
			<p class="P-ev-Loe">Kui sageli on kaasinimesed, kellele sa abi otsides toetusid, sulle pettumuse valmistanud? Mida sa sellisest – mõnikord väga raskest – kogemusest õppisid?</p>
			<p class="P-ev-Kuup-ev">Teisipäev, 24. detsember</p>
			<p class="P-ev-Pealkiri">Valgus ja pimedus</p>
			<p class="P-ev-Loe">Loe Jh 1:4–10; Jh 3:19–21; Jh 5:35; Jh 8:12; Jh 9:5; Jh 11:9, 10 ja Jh 12:35. Milline suur kontrast siin valitseb ja miks on see kontrast tõe mõistmisel nii põhjapanev?</p>
			<p class="Tekst">Maailm on pimeduses. See väldib valgust ega suuda omapäi leida teed tõelise Jumala juurde, isikliku Looja, Ilmutaja ja Lunastajani.</p>
			<p class="Tekst">„Inimene iseenesest ei tunnetaks iialgi jumalikku. „See on kõrgem kui taevad – mida sina suudad teha? Sügavam kui surmavald, mida sina sellest tead?“ (Ii 11:8). Ainult lapselik usk avab meile Jumala sügavused. „Mida silm ei ole näinud ja kõrv ei ole kuulnud ja mis inimese südamesse ei ole tõusnud.“ Jumal on meile selle ilmutanud Vaimu läbi.“ – Ellen G. White, „Ajatute igatsus“, orig lk 412.</p>
			<p class="Tekst">Üksnes Jeesus Kristus „on meile teate toonud“ Isast (Jh 1:18). Kreeka keeles kasutatakse siin tegusõna <span class="Italic">exēgeomai</span>, mis tähendab „tõlgendama“, „selgitama“, „esile tooma“. Johannes esitleb Jeesust taevase sõnumitoojana, Ainsana, kes ilmutab, mida tähendab Jumalat tunda. Üksnes Jeesuse kaudu saame Jumalat päriselt tunda.</p>
			<p class="P-ev-Loe">Loe Jh 8:42–44. Kuidas kirjeldab Jeesus valet alust, millele Iisraeli usujuhid olid oma usu rajanud?</p>
			<p class="Tekst">Need, kes ei jää tõesse, räägivad enda leidlikkusest. Nad „näevad“ mingi piibliteksti tähendust ainult inimlikust vaatenurgast. Kuid meil tuleb võtta Kristus maailma valguseks ning minna Tema Sõna tõlgendades Tema järel. Kurat räägib seevastu „enda oma“ (Jh 8:44). Kui me pole ettevaatlikud ega allu usus ja kuulekuses Jumalale, on oht, et teeme sama: loeme piibliteksti omaenda soovide, tahtmiste ja seisukohtadele alusel. Seda on palju kergem teha, kui arvata oskame.</p>
			<p class="P-ev-Loe">Kuidas suhtud tõdedesse, mis „astuvad sulle varba peale“, selle asemel, et suhtuda neisse tõdedesse nii, nagu peaksid?</p>
			<p class="P-ev-Kuup-ev">Kolmapäev, 25. detsember</p>
			<p class="P-ev-Pealkiri">„Ülalt“ või „alt“ tulev teoloogia</p>
			<p class="P-ev-Loe">Loe Jh 4:46–54. Mis mure tõi kuninga ametimehe Jeesuse juurde ja milline oli tegelik probleem pealispinna all?</p>
			<p class="Tekst">See mees tuli Jeesuse, maailma Valguse juurde, ent ta oli otsustanud uskuda ainult juhul, kui Jeesus ta lapse terveks teeb. Võime öelda, et sellel mehel oli „alt“ pärinev teoloogia. Alt pärinev teoloogia seab Jumalale ja Ta Sõnale reeglid ning taseme. Inimlikud ideed – nii vigased, piiratud ja subjektiivsed nagu need on – ütlevad viimase sõna selles, kuidas inimene Jumala Sõna tõlgendab. Väga ohtlik lõks, kuhu langeda!</p>
			<p class="Tekst">Kuid „ülalt“ pärinev teoloogia vastab usuga, uskudes eelkõige Jumalat ja Tema Sõna (Jh 4:48; Jh 6:14, 15; 2Tm 3:16). Kui võtad Piibli usus omaks, tõlgendab Piibel ennast ise. Pühakirja maailmavaade, ja mitte oma ajastu filosoofia, juhib teed Piibli mõistmisel ja tõlgendamisel. Inimlikud vaated peavad alluma Jumala Sõnale ja sõltuma sellest, mitte vastupidi.</p>
			<p class="Tekst">Peame uskuma Pühakirja sõnu, kui tahame uskuda Jeesuse sõnu (Jh 5:46, 47). „Kui te jääte minu sõnasse, siis te olete tõesti minu jüngrid“ (Jh 8:31). Kui kahtleme Jumala Sõnas, siis ei saa Tema Sõna meis püsida (Jh 5:38). „Kes lükkab minu kõrvale ega võta vastu mu kõnet, sellel on juba kohtumõistja. Sõna, mis ma olen rääkinud, see mõistab tema üle kohut viimsel päeval, sest mina ei ole rääkinud iseenesest, vaid Isa, kes on minu saatnud, on andnud mulle käsu, mida ma pean ütlema ja mida ma pean rääkima“ (Jh 12:48, 49).</p>
			<p class="Tekst">Jumala Sõna kuulamine on hoopis sügavam kui millegi passiivne teatavaks võtmine. See tähendab Jumala tahte järgi tegemist. Niiviisi vastame aktiivselt Jumala Sõna kuulmisele. „Kui keegi tahab teha tema tahtmist, küll ta tunneb õpetusest ära, kas see on Jumalast või räägin ma iseenesest“ (Jh 7:17). </p>
			<p class="Tekst">Jumala Sõna niisugune kuulamine ja selle järgi tegemine väljendab armastust Jumala vastu. „Kui keegi armastab mind, küll ta peab minu sõna, ja minu Isa armastab teda ja me tuleme ja teeme eluaseme tema juurde“ (Jh 14:23).</p>
			<p class="P-ev-Loe">Kuidas on sõnakuulmine seotud Jeesuse armsaks pidamisega? Miks on igasugusel „kuulekusel“, mille aluseks pole armastus, oht muutuda käsumeelsuseks?</p>
			<p class="P-ev-Kuup-ev">Neljapäev, 26. detsember</p>
			<p class="P-ev-Pealkiri">Jääda Jeesusesse</p>
			<p class="P-ev-Loe">Loe Jh 12:32. Mismoodi räägib see silmatorkav väide Jeesuse Kristuse autoriteedist? </p>
			<p class="Tekst">Oleme selle veerandaasta kõigi õppetükkide jooksul näinud, et Johannese evangeelium toob meid Jeesuse juurde, ent ainult siis, kui meis on valmisolek tunda Jumalat ja teha Tema tahtmist. Kogu evangeeliumi ulatuses võtavad inimesed, kes Jeesusega kokku puutuvad, valguse omaks või keeravad valgusele selja ja muutuvad pimedaks. Nikodeemos, naine kaevul, kuninglik ametimees, mees Betsata tiigi äärest, 5000 meest, keda söödeti leibade ja kaladega, Jeesuse vennad, usujuhid, pimedana sündinud mees, Maarja ja Marta, Pilaatus – kõik nad kohtusid Jeesusega ning langetasid valikud tõe ja valguse suhtes, mida Ta endaga tõi. </p>
			<p class="Tekst">Alt pärinev teoloogia lähtub inimlikust otsustusvõimest, mille alusel tehakse kindlaks Jumala olemasolu ja olemus ning uuritakse seda. Inimese vaatenurk – vigane, pattulangenud, eelarvamuslik – on tähtsam kui jumalik, püha, täiuslik, kõiketeadev. Alt pärinev teoloogia juhib inimesed kindlasti eksiteele, just nagu see on teinud minevikus ja teeb tulevikus (vaata Ilm 14:1–12), kui jumalikku tarkust asendada ihaldav inimese tarkus püüab maailmale peale sundida valet jumalakummardamist. </p>
			<p class="Tekst"> </p>
			<p class="P-ev-Loe">Loe Jh 15:1–11. Mis on vaimuliku kasvamise ja tervise saladus?</p>
			<p class="Tekst">Saladuseks on Jeesusega ühenduses püsimine. Tema on Jumala Sõna, eluleib, maailma valgus, lambatara uks, hea karjane, ülestõusmine ja elu, tee, tõde ja elu ning tõeline viinapuu. </p>
			<p class="Tekst">Kolmes isikus oleva Jumala liikmed ja nende Sõna, Piibel, on nagu magnet. Kui me vastupanu ei osuta, tõmbavad nad meid enda juurde. „Jumala hääl räägib meile Tema sõna kaudu. Palju on hääli, mida kuuleme, ent Kristus on öelnud, et meil tuleb valvel olla nende suhtes, kes ütlevad, et Kristus on siin või Kristus on seal. Kuidas veel võime teada, et neil ei ole tõde, kui mitte kõike Pühakirja juurde tuues?“ – Ellen G. White, „The Advent Review and Sabbath Herald“, <br />3. aprill, 1888. Ja siis tuleb meil allutada oma vaated Jumala Sõnas öeldule. </p>
			<p class="P-ev-Kuup-ev">Reede, 27. detsember</p>
			<p class="Tekst"><span class="Bold-teksti-sees">Toetav mõte: </span>Jumala vaatenurk erineb inimeste omast tohutult. Püha Vaimu väega räägib Jumal oma vaatenurgast Tema Sõna, Piibli kaudu. Meie valida on, kas tahame käia pimeduses või võtta vastu valguse, mis tuleb Jeesuselt Kristuselt nii, nagu Sõnas avaldatud.</p>
			<p class="Tekst">Selle valiku lahutamatuks osaks on meie isiklik allumine Jeesusele Kristusele, Jumala Pojale ja inimkonna Lunastajale. Püha Vaimu väe abil on Jumal Isa meile avaldanud – Jeesuse elus, surmas ja ülestõusmises – Tema armastuse sügavuse. Ja me tunneme Jeesust, sest Tema elu, surm ja ülestõusmine on Jumala Sõnasse kirja pandud.</p>
			<p class="Tekst">„Jumala inglid liiguvad aina maa pealt taevasse ja taevast maa peale. Kristus sooritas oma imeteod vaevatute ja kannatajate heaks Jumala väe läbi inglite teenistuse abil. Ja Kristuse kaudu, Tema taevaste käskjalgade vahendusel, jõuavad meieni kõik Jumala õnnistused. Võttes enesele inimsuse, ühendas Päästja oma elu Aadama langenud poegade ja tütarde eluga, samas kui Tal on oma jumalikkuse kaudu ligipääs Jumala troonile. Selliselt vahendab Kristus suhet: inimeselt Jumalale ja Jumalalt inimesele.“ – Ellen G. White, „Ajastute igatsus“, orig lk 143.</p>
			<p class="Tekst"> </p>
			<p class="P-ev-Pealkiri">Aruteluküsimused: </p>
			<p class="Küsimused-Aruteluks"><span class="P-ev-Loe">1</span>. Missugune lugu Johannese raamatus olevatest lugudest räägib sinule kõige valjemini Jumala armastusest ja iseloomust? Räägi klassis, miks on see lugu sinu meelest nii mõjuv?</p>
			<p class="Küsimused-Aruteluks"><span class="P-ev-Loe">2</span>. Praktilises mõttes – kuidas peaks inimene otsima tõde?</p>
			<p class="Küsimused-Aruteluks"><span class="P-ev-Loe">3</span>. Miks on harilikult raske panna tõe hindamisel kõrvale oma mina? Kas saame seda täiesti teha või mõjutab meie inimlikkus ikkagi teatud määral seda, kuidas me Pühakirja näeme? Miks tuleb meil seda tõsiasja tunnistada? Milline osa on alandlikkusel, mis aitab meil alistada oma eelarvamused Jumala Sõnale?</p>
			<p class="Küsimused-Aruteluks"><span class="P-ev-Loe">4</span>. Läänekristluse ajalugu on täis kohutavaid näiteid sellest, mis juhtub siis, kui Jumala Sõna allutatakse inimeste poliitikale ja eelarvamustele. Milliseid näiteid võid tuua ja mida õppida neist praegu selle kohta, kui ohtlik on inimlike vaatenurkade muutumine Piibli „tõlgendamise“ põhifiltriks?</p>
			<p class="Küsimused-Aruteluks"><span class="P-ev-Loe">5</span>. Võta oma sõnadega kokku Johannese evangeeliumi tervikpilt. Mis on selle põhisõnum meie jaoks tänapäeval?</p>
		    <p class="Lugu-Pealkiri">Võti Alaska küla jaoks</p>
			<p class="Lugu-Autor">Loo on kirja pannud Andrew McChesney.</p>
			<p class="Tekst-DropCap"><span class="_idGenDropcap-1">M</span>isjonipiloot Jim Kincaidi meelest oli päris ränk töö lennata USA Alaska osariigi ühest kolkakülast teise. Põõsastikus lendu tõusmine ja maandumine oli töö kergem osa. Kuid leida põlisalaskalaste hulgast evangeeliumi sõnumile vastuvõtlikke südameid oli hoopis raskem.</p>
			<p class="Tekst">Kui Jim maandas oma väikelennuki ühe asunduse juures umbes 150 miili Fairbanksist põhjas, tundis ta, et nüüd läheb keeruliseks. Ta oli õhu teel külast külla käiv kirjandusevangelist, kes müüs Piibleid ja muud kristlikku kirjandust. Kui ta parkis, sõelusid lennuki ümber maasturid. Sealsed elanikud polnud kuigi lahked.</p>
			<p class="Tekst">„Kes sa oled?“ küsis üks.</p>
			<p class="Tekst">„Mis sa siin teed?“ uuris teine.</p>
			<p class="Tekst">Sel hetkel meenus Jimile üks nimi. Keegi mees sellest külast oli käinud paaril evangeelsel koosolekul, mida peeti mõni aeg tagasi Fairbanksis. Jim pöördus küla väravahoidjate poole.</p>
			<p class="Tekst">„Kas Robert Frank on kohal?“ küsis ta.</p>
			<p class="Tekst">Elanike ilme muutus kohe. Vihased pilgud andsid maad uudishimule ja siis külalislahkusele.</p>
			<p class="Tekst">„Oo, sa tunned Robert Franki?“ küsis üks.</p>
			<p class="Tekst">„Me viime su tema juurde!“ ütles teine.</p>
			<p class="Tekst">Jim viidi Robertile külla. Tundus, et temast sai selle küla jaoks võti. </p>
			<p class="Tekst">Robert sõi parajasti, kui Jim saabus, ega tundnud kahjuks pilooti kohe ära. Jimil tuli talle meenutada, kus ja kuidas nad teineteisega tutvusid. Siis aga tuli Robertile meelde ja ta oli väga südamlik. Ta pakkus Jimile tükki värsket karuliha.</p>
			<p class="Tekst">Ja nii said Jim ja kirjandusevangelistid ligipääsu uude külla, mis vastasel juhul jäänuks kättesaamatuks. Selleks oli vaja üht – tunda kohaliku inimese nime.</p>
			<p class="Tekst">Ka Jeesus teab inimesi nimepidi. Jeesus ütles, et Tema, hea Karjane, „hüüab oma lambaid nimepidi ning viib nad välja“ (Jh 10:3).</p>
			<p class="Tekst">Kui Jeesus tunneb inimesi nimepidi, eks ole siis Tema järelkäijatel samuti hea Tema eeskuju kohaselt toimida?</p>
			<p class="Tekst">„Tunda külast kedagi, isegi kui tead üksnes inimese nime, võib anda sulle võimaluse suhelda kogu külaga,“ ütles Jim. „Nii on igas kultuuris – kui tead kellegi nime, jõuad kaugele.“</p>
			<p class="Lugu-Autor">Osa selle veerandaasta kolmeteistkümnenda hingamispäeva annetusest aitab avada mõjukeskuse põlisalaskalaste jaoks Bethelis, Alaskal. Täname, et kavatsete sellel hingamispäeval heldelt annetada.</p>
		</div>
		<div class="_idGenObjectLayout-1">
			<div id="_idContainer007" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson01f.png" alt="" />
			</div>
		</div>
		<div id="_idContainer008" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee € »Eesti liidu misjonifond</span></p>
		</div>
		<div id="_idContainer009" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">18.42&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;&#9;</span></p>
		</div>
		<div class="_idGenObjectLayout-1">
			<div id="_idContainer010" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson01f1.png" alt="" />
			</div>
		</div>
		<div id="_idContainer011" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> » kohalik kogudus</span></p>
		</div>
		<div id="_idContainer012" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">18.22</span></p>
		</div>
		<div id="_idContainer013" class="_idGenObjectStyleOverride-1">
		</div>
		<div class="_idGenObjectLayout-1">
			<div id="_idContainer014" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson02f.png" alt="" />
			</div>
		</div>
		<div id="_idContainer015" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> » kohalik kogudus</span></p>
		</div>
		<div id="_idContainer016" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">18.03</span></p>
		</div>
		<div class="_idGenObjectLayout-1">
			<div id="_idContainer017" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson04f.png" alt="" />
			</div>
		</div>
		<div id="_idContainer018" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee </span><span class="CharOverride-8">€</span><span class="CharOverride-8"> »  Balti unioon</span></p>
		</div>
		<div id="_idContainer019" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">17.44</span></p>
		</div>
		<div class="_idGenObjectLayout-1">
			<div id="_idContainer020" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson05f.png" alt="" />
			</div>
		</div>
		<div id="_idContainer021" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> » kohalik kogudus</span></p>
		</div>
		<div id="_idContainer022" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">16.26</span></p>
		</div>
		<div id="_idContainer023" class="_idGenObjectStyleOverride-1">
		</div>
		<div class="_idGenObjectLayout-1">
			<div id="_idContainer024" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson06f.png" alt="" />
			</div>
		</div>
		<div id="_idContainer025" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee €</span><span class="CharOverride-8"> </span><span class="CharOverride-8">» Iga-aastane ohvriannetus</span></p>
		</div>
		<div id="_idContainer026" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">16.10</span></p>
		</div>
		<div class="_idGenObjectLayout-1">
			<div id="_idContainer027" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson07f.jpg" alt="" />
			</div>
		</div>
		<div id="_idContainer028" class="No-text-wrap">
			<p class="P-ev-küsimused ParaOverride-7"><span class="CharOverride-8">toeta.advent.ee &#9;  </span><span class="CharOverride-8">€</span><span class="CharOverride-8"> » kohalik kogudus</span></p>
		</div>
		<div id="_idContainer029" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.55</span></p>
		</div>
		<div class="_idGenObjectLayout-1">
			<div id="_idContainer030" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson08f.png" alt="" />
			</div>
		</div>
		<div id="_idContainer031" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> » Eesti liidu ehitusfond</span></p>
		</div>
		<div id="_idContainer032" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.42</span></p>
		</div>
		<div class="_idGenObjectLayout-1">
			<div id="_idContainer033" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson09f.png" alt="" />
			</div>
		</div>
		<div id="_idContainer034" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee € » kohalik kogudus</span></p>
		</div>
		<div id="_idContainer035" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.32</span></p>
		</div>
		<div class="_idGenObjectLayout-1">
			<div id="_idContainer036" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson10f.png" alt="" />
			</div>
		</div>
		<div id="_idContainer037" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> » kohalik kogudus</span></p>
		</div>
		<div id="_idContainer038" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.2</span><span class="CharOverride-8">5</span></p>
		</div>
		<div class="_idGenObjectLayout-1">
			<div id="_idContainer039" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson11f.png" alt="" />
			</div>
		</div>
		<div id="_idContainer040" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee </span><span class="CharOverride-8">€</span><span class="CharOverride-8"> </span><span class="CharOverride-8">» kohalik kogudus</span></p>
		</div>
		<div id="_idContainer041" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.22</span></p>
		</div>
		<div class="_idGenObjectLayout-1">
			<div id="_idContainer042" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson12f.png" alt="" />
			</div>
		</div>
		<div id="_idContainer043" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> »Eesti liidu misjonifond</span></p>
		</div>
		<div id="_idContainer044" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.23</span></p>
		</div>
		<div class="_idGenObjectLayout-1">
			<div id="_idContainer045" class="_idGenObjectStyleOverride-1">
				<img class="_idGenObjectAttribute-1" src="_ppet_kk_2024-04-web-resources/image/Lesson13.jpg" alt="" />
			</div>
		</div>
		<div id="_idContainer046" class="No-text-wrap">
			<p class="P-ev-küsimused ParaOverride-6"><span class="CharOverride-8">toeta.advent.ee</span><span class="CharOverride-8"> €</span><span class="CharOverride-8"> » kohalik kogudus</span></p>
		</div>
		<div id="_idContainer047" class="No-text-wrap">
			<p class="P-ev-küsimused ParaOverride-6"><span class="P-ike">R</span><span class="CharOverride-8">15.28</span></p>
		</div>
		<div id="_idContainer048" class="_idGenObjectStyleOverride-1">
		</div>
	</body>
</html>
